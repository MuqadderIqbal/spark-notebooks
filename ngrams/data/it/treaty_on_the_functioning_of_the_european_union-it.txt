2016/C 202/01 Versione consolidata del trattato sull'Unione europea e del trattato sul funzionamento 
dell'Unione europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 1 
Trattato sull'Unione europea (versione consolidata) . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 13 
Trattato sul funzionamento dell'Unione europea (versione consolidata) . . . . . . . . . . . . . . . . . . . . . . . . . . . . . . . . . . . . . 47 
Protocolli . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 201 
Allegati del trattato sul funzionamento dell'Unione europea . . . . . . . . . . . . . . . . . . . . . . . . . . . . . . . . . . . . . . . . . . . . . . 329 
Dichiarazioni allegate all'atto finale della conferenza intergovernativa che ha adottato il trattato di Lisbona firmato 
il 13 dicembre 2007 . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 335 
Tavole di corrispondenza . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 361 
2016/C 202/02 Carta dei diritti fondamentali dell’Unione europea . . . . . . . . . . . . . . . . . . . . . . . . . . . . . . . . . . . . . . . . . . . . 389 
Avviso al lettore (vedi seconda pagina di copertina) 
C 202 
59 o anno 
7 giugno 2016 Comunicazioni e informazioni 
Gazzetta ufficiale 
dell’Unione europea 
Edizione 
in lingua italiana 
Sommario 
IT
 
AVVISO AL LETTORE 
La presente pubblicazione contiene le versioni consolidate del trattato sull'Unione 
europea (TUE) e del trattato sul funzionamento dell'Unione europea (TFUE), nonché 
dei loro protocolli e allegati, quali risultano a seguito delle modifiche introdotte dal 
trattato di Lisbona firmato il 13 dicembre 2007 a Lisbona ed entrato in vigore il 1 o 
dicembre 2009. Essa contiene, inoltre, le dichiarazioni allegate all'atto finale della 
Conferenza intergovernativa che ha adottato il trattato di Lisbona. 
Inoltre, la presente pubblicazione contiene la modifica apportata dal protocollo che 
modifica il protocollo sulle disposizioni transitorie allegato al trattato sull'Unione 
europea, al trattato sul funzionamento dell'Unione europea e al trattato che istituisce 
la Comunità europea dell'energia atomica, la modifica apportata dal regolamento (UE, 
Euratom) n. 741/2012 del Parlamento europeo e del Consiglio, dell’11 agosto 2012, 
che modifica il protocollo sullo statuto della Corte di giustizia dell’Unione europea e 
il relativo allegato I, nonché le modifiche apportate dalle decisioni 2010/718/UE e 
2012/419/UE del Consiglio europeo, del 29 ottobre 2010 e dell'11 luglio 2012, che 
modificano rispettivamente lo status, nei confronti dell’Unione europea, dell’isola di 
Saint-Barthélemy e di Mayotte. Essa incorpora altresì l'aggiunta del paragrafo 3 
all'articolo 136 TFUE ad opera della decisione 2011/199/UE del Consiglio europeo, 
del 25 marzo 2011, che modifica l’articolo 136 del trattato sul funzionamento 
dell’Unione europea relativamente a un meccanismo di stabilità per gli Stati membri 
la cui moneta è l’euro, in esito all'espletamento delle procedure di ratificazione degli 
Stati membri. La presente pubblicazione contiene parimenti le modifiche apportate 
dall'atto di adesione della Croazia, nonché le modifiche apportate dal regolamento 
(UE, Euratom) 2015/2422 del Parlamento europeo e del Consiglio, del 16 dicembre 
2015, recante modifica del protocollo sullo statuto della Corte di giustizia del­
l'Unione europea. 
La presente pubblicazione incorpora altresì le rettifiche adottate fino al marzo 2016. 
La presente pubblicazione contiene infine la Carta dei diritti fondamentali dell'Unione 
europea proclamata a Strasburgo il 12 dicembre 2007 da Parlamento europeo, 
Consiglio e Commissione (GU C 303 del 14.12.2007, pag. 1). Tale testo riprende, 
con i dovuti adattamenti, la Carta proclamata il 7 dicembre 2000 e la sostituisce dal 
1 o dicembre 2009, data di entrata in vigore del trattato di Lisbona. In virtù 
dell'articolo 6, paragrafo 1, primo comma, del trattato sull'Unione europea, la Carta 
proclamata nel 2007 ha lo stesso valore giuridico dei trattati. 
La presente pubblicazione rappresenta uno strumento di documentazione che non 
implica la responsabilità delle istituzioni dell'Unione europea.
 
VERSIONE CONSOLIDATA 
DEL TRATTATO SULL'UNIONE EUROPEA 
E 
DEL TRATTATO SUL FUNZIONAMENTO 
DELL'UNIONE EUROPEA 
(2016/C 202/01)
IT 7.6.2016 Gazzetta ufficiale dell’Unione europea C 202/1

 
Sommario 
Pagina 
TRATTATO SULL'UNIONE EUROPEA (VERSIONE CONSOLIDATA) . . . . . . . . 13 
PREAMBOLO . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 15 
TITOLO I DISPOSIZIONI COMUNI . . . . . . . . . . . . . . . . . . . . . . . . . . . . . . . . . . . . 16 
TITOLO II DISPOSIZIONI RELATIVE AI PRINCIPI DEMOCRATICI . . . . . . . . . . . . . . 20 
TITOLO III DISPOSIZIONI RELATIVE ALLE ISTITUZIONI . . . . . . . . . . . . . . . . . . . . 22 
TITOLO IV DISPOSIZIONI SULLE COOPERAZIONI RAFFORZATE . . . . . . . . . . . . . . 27 
TITOLO V DISPOSIZIONI GENERALI SULL'AZIONE ESTERNA DELL'UNIONE E DI­
SPOSIZIONI SPECIFICHE SULLA POLITICA ESTERA E DI SICUREZZA 
COMUNE . . . . . . . . . . . . . . . . . . . . . . . . . . . . . . . . . . . . . . . . . . . . . . . 28 
Capo 1 Disposizioni generali sull'azione esterna dell'Unione . . . . . . . . . . . . . . . 28 
Capo 2 Disposizioni specifiche sulla politica estera e di sicurezza comune . . . . . 30 
Sezione 1 Disposizioni comuni . . . . . . . . . . . . . . . . . . . . . . . . . . . . . . . . . 30 
Sezione 2 Disposizioni sulla politica di sicurezza e di difesa comune . . . . . 38 
TITOLO VI DISPOSIZIONI FINALI . . . . . . . . . . . . . . . . . . . . . . . . . . . . . . . . . . . . . 41 
TRATTATO SUL FUNZIONAMENTO DELL'UNIONE EUROPEA (VERSIONE 
CONSOLIDATA) . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 47 
PREAMBOLO . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 49 
PARTE PRIMA PRINCIPI . . . . . . . . . . . . . . . . . . . . . . . . . . . . . . . . . . . . . . . . . . . . . 50 
TITOLO I CATEGORIE E SETTORI DI COMPETENZA DELL'UNIONE . . . . . . . 50 
TITOLO II DISPOSIZIONI DI APPLICAZIONE GENERALE . . . . . . . . . . . . . . . . 53 
PARTE SECONDA NON DISCRIMINAZIONE E CITTADINANZA DELL'UNIONE . . . 56 
PARTE TERZA POLITICHE E AZIONI INTERNE DELL'UNIONE . . . . . . . . . . . . . 59 
TITOLO I MERCATO INTERNO . . . . . . . . . . . . . . . . . . . . . . . . . . . . . . . . . . . 59 
TITOLO II LIBERA CIRCOLAZIONE DELLE MERCI . . . . . . . . . . . . . . . . . . . . . 59 
Capo 1 Unione doganale . . . . . . . . . . . . . . . . . . . . . . . . . . . . . . . . . . . . . 60
IT 7.6.2016 Gazzetta ufficiale dell’Unione europea C 202/3
 
Pagina 
Capo 2 Cooperazione doganale . . . . . . . . . . . . . . . . . . . . . . . . . . . . . . . . 61 
Capo 3 Divieto delle restrizioni quantitative tra gli Stati membri . . . . . . . . 61 
TITOLO III AGRICOLTURA E PESCA . . . . . . . . . . . . . . . . . . . . . . . . . . . . . . 62 
TITOLO IV LIBERA CIRCOLAZIONE DELLE PERSONE, DEI SERVIZI 
E DEI CAPITALI . . . . . . . . . . . . . . . . . . . . . . . . . . . . . . . . . . . . . 65 
Capo 1 I lavoratori . . . . . . . . . . . . . . . . . . . . . . . . . . . . . . . . . . . . . . . . . 65 
Capo 2 Il diritto di stabilimento . . . . . . . . . . . . . . . . . . . . . . . . . . . . . . . . 67 
Capo 3 I servizi . . . . . . . . . . . . . . . . . . . . . . . . . . . . . . . . . . . . . . . . . . . . 70 
Capo 4 Capitali e pagamenti . . . . . . . . . . . . . . . . . . . . . . . . . . . . . . . . . . 71 
TITOLO V SPAZIO DI LIBERTÀ, SICUREZZA E GIUSTIZIA . . . . . . . . . . . . . 73 
Capo 1 Disposizioni generali . . . . . . . . . . . . . . . . . . . . . . . . . . . . . . . . . . 73 
Capo 2 Politiche relative ai controlli alle frontiere, all'asilo e all'immigrazione 75 
Capo 3 Cooperazione giudiziaria in materia civile . . . . . . . . . . . . . . . . . . . 78 
Capo 4 Cooperazione giudiziaria in materia penale . . . . . . . . . . . . . . . . . . 79 
Capo 5 Cooperazione di polizia . . . . . . . . . . . . . . . . . . . . . . . . . . . . . . . . 83 
TITOLO VI TRASPORTI . . . . . . . . . . . . . . . . . . . . . . . . . . . . . . . . . . . . . . . . . 85 
TITOLO VII NORME COMUNI SULLA CONCORRENZA, SULLA FISCALITÀ E 
SUL RAVVICINAMENTO DELLE LEGISLAZIONI . . . . . . . . . . . . . . 88 
Capo 1 Regole di concorrenza . . . . . . . . . . . . . . . . . . . . . . . . . . . . . . . . . 88 
Sezione 1 Regole applicabili alle imprese . . . . . . . . . . . . . . . . . . . . . . . 88 
Sezione 2 Aiuti concessi dagli Stati . . . . . . . . . . . . . . . . . . . . . . . . . . . 91 
Capo 2 Disposizioni fiscali . . . . . . . . . . . . . . . . . . . . . . . . . . . . . . . . . . . . 93 
Capo 3 Ravvicinamento delle legislazioni . . . . . . . . . . . . . . . . . . . . . . . . . 94 
TITOLO VIII POLITICA ECONOMICA E MONETARIA . . . . . . . . . . . . . . . . . . 96 
Capo 1 Politica economica . . . . . . . . . . . . . . . . . . . . . . . . . . . . . . . . . . . . 97 
Capo 2 Politica monetaria . . . . . . . . . . . . . . . . . . . . . . . . . . . . . . . . . . . . 102 
Capo 3 Disposizioni istituzionali . . . . . . . . . . . . . . . . . . . . . . . . . . . . . . . 105
IT C 202/4 Gazzetta ufficiale dell’Unione europea 7.6.2016
 
Pagina 
Capo 4 Disposizioni specifiche agli Stati membri la cui moneta è l'euro . . 106 
Capo 5 Disposizioni transitorie . . . . . . . . . . . . . . . . . . . . . . . . . . . . . . . . . 107 
TITOLO IX OCCUPAZIONE . . . . . . . . . . . . . . . . . . . . . . . . . . . . . . . . . . . . 112 
TITOLO X POLITICA SOCIALE . . . . . . . . . . . . . . . . . . . . . . . . . . . . . . . . . 114 
TITOLO XI IL FONDO SOCIALE EUROPEO . . . . . . . . . . . . . . . . . . . . . . . . 119 
TITOLO XII ISTRUZIONE, FORMAZIONE PROFESSIONALE, GIOVENTÙ E 
SPORT . . . . . . . . . . . . . . . . . . . . . . . . . . . . . . . . . . . . . . . . . . 120 
TITOLO XIII CULTURA . . . . . . . . . . . . . . . . . . . . . . . . . . . . . . . . . . . . . . . . 121 
TITOLO XIV SANITÀ PUBBLICA . . . . . . . . . . . . . . . . . . . . . . . . . . . . . . . . . 122 
TITOLO XV PROTEZIONE DEI CONSUMATORI . . . . . . . . . . . . . . . . . . . . . 124 
TITOLO XVI RETI TRANSEUROPEE . . . . . . . . . . . . . . . . . . . . . . . . . . . . . . . 124 
TITOLO XVII INDUSTRIA . . . . . . . . . . . . . . . . . . . . . . . . . . . . . . . . . . . . . . . 126 
TITOLO XVIII COESIONE ECONOMICA, SOCIALE E TERRITORIALE . . . . . . . 127 
TITOLO XIX RICERCA E SVILUPPO TECNOLOGICO E SPAZIO . . . . . . . . . . 128 
TITOLO XX AMBIENTE . . . . . . . . . . . . . . . . . . . . . . . . . . . . . . . . . . . . . . . 132 
TITOLO XXI ENERGIA . . . . . . . . . . . . . . . . . . . . . . . . . . . . . . . . . . . . . . . . 134 
TITOLO XXII TURISMO . . . . . . . . . . . . . . . . . . . . . . . . . . . . . . . . . . . . . . . . 135 
TITOLO XXIII PROTEZIONE CIVILE . . . . . . . . . . . . . . . . . . . . . . . . . . . . . . . . 135 
TITOLO XXIV COOPERAZIONE AMMINISTRATIVA . . . . . . . . . . . . . . . . . . . . 136 
PARTE QUARTA ASSOCIAZIONE DEI PAESI E TERRITORI D'OLTREMARE . . . . . 137 
PARTE QUINTA AZIONE ESTERNA DELL'UNIONE . . . . . . . . . . . . . . . . . . . . . . . 139 
TITOLO I DISPOSIZIONI GENERALI SULL'AZIONE ESTERNA DELL'UNIONE 139 
TITOLO II POLITICA COMMERCIALE COMUNE . . . . . . . . . . . . . . . . . . . . . . . 139 
TITOLO III COOPERAZIONE CON I PAESI TERZI E AIUTO UMANITARIO . . . 141 
Capo 1 Cooperazione allo sviluppo . . . . . . . . . . . . . . . . . . . . . . . . . . . . . 141 
Capo 2 Cooperazione economica, finanziaria e tecnica con i paesi terzi . . 142 
Capo 3 Aiuto umanitario . . . . . . . . . . . . . . . . . . . . . . . . . . . . . . . . . . . . . 143
IT 7.6.2016 Gazzetta ufficiale dell’Unione europea C 202/5
 
Pagina 
TITOLO IV MISURE RESTRITTIVE . . . . . . . . . . . . . . . . . . . . . . . . . . . . . . . . . . 144 
TITOLO V ACCORDI INTERNAZIONALI . . . . . . . . . . . . . . . . . . . . . . . . . . . . 144 
TITOLO VI RELAZIONI DELL'UNIONE CON LE ORGANIZZAZIONI INTERNA­
ZIONALI E I PAESI TERZI E DELEGAZIONI DELL'UNIONE . . . . . . 147 
TITOLO VII CLAUSOLA DI SOLIDARIETÀ . . . . . . . . . . . . . . . . . . . . . . . . . . . . 148 
PARTE SESTA DISPOSIZIONI ISTITUZIONALI E FINANZIARIE . . . . . . . . . . . . . . . . 149 
TITOLO I DISPOSIZIONI ISTITUZIONALI . . . . . . . . . . . . . . . . . . . . . . . . . . . 149 
Capo 1 Le istituzioni . . . . . . . . . . . . . . . . . . . . . . . . . . . . . . . . . . . . . . . . 149 
Sezione 1 Il Parlamento europeo . . . . . . . . . . . . . . . . . . . . . . . . . . . . . 149 
Sezione 2 Il Consiglio europeo . . . . . . . . . . . . . . . . . . . . . . . . . . . . . . 152 
Sezione 3 Il Consiglio . . . . . . . . . . . . . . . . . . . . . . . . . . . . . . . . . . . . . 153 
Sezione 4 La Commissione . . . . . . . . . . . . . . . . . . . . . . . . . . . . . . . . . 155 
Sezione 5 La Corte di giustizia dell'Unione europea . . . . . . . . . . . . . . . 157 
Sezione 6 La Banca centrale europea . . . . . . . . . . . . . . . . . . . . . . . . . . 167 
Sezione 7 La Corte dei conti . . . . . . . . . . . . . . . . . . . . . . . . . . . . . . . . 169 
Capo 2 Atti giuridici dell'Unione, procedure di adozione e altre disposizioni 171 
Sezione 1 Atti giuridici dell'Unione . . . . . . . . . . . . . . . . . . . . . . . . . . . 171 
Sezione 2 Procedure di adozione degli atti e altre disposizioni . . . . . . . 173 
Capo 3 Gli organi consultivi dell'Unione . . . . . . . . . . . . . . . . . . . . . . . . . . 177 
Sezione 1 Il Comitato economico e sociale . . . . . . . . . . . . . . . . . . . . . 177 
Sezione 2 Il Comitato delle regioni . . . . . . . . . . . . . . . . . . . . . . . . . . . 178 
Capo 4 La Banca europea per gli investimenti . . . . . . . . . . . . . . . . . . . . . 180 
TITOLO II DISPOSIZIONI FINANZIARIE . . . . . . . . . . . . . . . . . . . . . . . . . . . . . 181 
Capo 1 Risorse proprie dell'Unione . . . . . . . . . . . . . . . . . . . . . . . . . . . . . . 181 
Capo 2 Quadro finanziario pluriennale . . . . . . . . . . . . . . . . . . . . . . . . . . . 182 
Capo 3 Bilancio annuale dell'Unione . . . . . . . . . . . . . . . . . . . . . . . . . . . . . 183 
Capo 4 Esecuzione del bilancio e scarico . . . . . . . . . . . . . . . . . . . . . . . . . 186
IT C 202/6 Gazzetta ufficiale dell’Unione europea 7.6.2016
 
Pagina 
Capo 5 Disposizioni comuni . . . . . . . . . . . . . . . . . . . . . . . . . . . . . . . . . . 187 
Capo 6 Lotta contro la frode . . . . . . . . . . . . . . . . . . . . . . . . . . . . . . . . . . 188 
TITOLO III COOPERAZIONI RAFFORZATE . . . . . . . . . . . . . . . . . . . . . . . . . . 189 
PARTE SETTIMA DISPOSIZIONI GENERALI E FINALI . . . . . . . . . . . . . . . . . . . . . . 192 
PROTOCOLLI . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 201 
Protocollo (N. 1) sul ruolo dei parlamenti nazionali nell'Unione europea . . . . . . 203 
Protocollo (N. 2) sull'applicazione dei principi di sussidiarietà e di proporzionalità 206 
Protocollo (N. 3) sullo statuto della Corte di giustizia dell'Unione europea . . . . . 210 
Protocollo (N. 4) sullo statuto del sistema europeo di banche centrali e della Banca 
centrale europea . . . . . . . . . . . . . . . . . . . . . . . . . . . . . . . . . . 230 
Protocollo (N. 5) sullo statuto della Banca europea per gli investimenti . . . . . . . 251 
Protocollo (N. 6) sulle sedi delle istituzioni e di determinati organi, organismi e 
servizi dell'Unione europea . . . . . . . . . . . . . . . . . . . . . . . . . . . 265 
Protocollo (N. 7) sui privilegi e sulle immunità dell'Unione europea . . . . . . . . . . 266 
Protocollo (N. 8) relativo all'articolo 6, paragrafo 2 del trattato sull'Unione euro­
pea sull'adesione dell'Unione alla Convenzione europea per la 
salvaguardia dei diritti dell'uomo e delle libertà fondamentali 273 
Protocollo (N. 9) sulla decisione del Consiglio relativa all'attuazione degli arti­
coli 16, paragrafo 4, del trattato sull'Unione europea e 238, 
paragrafo 2 del trattato sul funzionamento dell'Unione europea 
tra il 1 o novembre 2014 e il 31 marzo 2017, da un lato, e dal 
1 o aprile 2017, dall'altro . . . . . . . . . . . . . . . . . . . . . . . . . . . . 274 
Protocollo (N. 10) sulla cooperazione strutturata permanente istituita dall'arti­
colo 42 del trattato sull'Unione europea . . . . . . . . . . . . . . . . 275 
Protocollo (N. 11) sull'articolo 42 del trattato sull'Unione europea . . . . . . . . . . . 278 
Protocollo (N. 12) sulla procedura per i disavanzi eccessivi . . . . . . . . . . . . . . . . . 279 
Protocollo (N. 13) sui criteri di convergenza . . . . . . . . . . . . . . . . . . . . . . . . . . . . 281 
Protocollo (N. 14) sull'Eurogruppo . . . . . . . . . . . . . . . . . . . . . . . . . . . . . . . . . . . 283
IT 7.6.2016 Gazzetta ufficiale dell’Unione europea C 202/7
 
Pagina 
Protocollo (N. 15) su talune disposizioni relative al Regno Unito di Gran Bretagna e 
Irlanda del Nord . . . . . . . . . . . . . . . . . . . . . . . . . . . . . . . . . . 284 
Protocollo (N. 16) su talune disposizioni relative alla Danimarca . . . . . . . . . . . . . 287 
Protocollo (N. 17) sulla Danimarca . . . . . . . . . . . . . . . . . . . . . . . . . . . . . . . . . . . 288 
Protocollo (N. 18) sulla Francia . . . . . . . . . . . . . . . . . . . . . . . . . . . . . . . . . . . . . 289 
Protocollo (N. 19) sull'acquis di Schengen integrato nell'ambito dell'Unione europea 290 
Protocollo (N. 20) sull'applicazione di alcuni aspetti dell'articolo 26 del trattato sul 
funzionamento dell'Unione europea al Regno Unito e all'Irlanda 293 
Protocollo (N. 21) sulla posizione del Regno Unito e dell'Irlanda rispetto allo spazio 
di libertà, sicurezza e giustizia . . . . . . . . . . . . . . . . . . . . . . . . 295 
Protocollo (N. 22) sulla posizione della Danimarca . . . . . . . . . . . . . . . . . . . . . . . 298 
Protocollo (N. 23) sulle relazioni esterne degli Stati membri in materia di attraver­
samento delle frontiere esterne . . . . . . . . . . . . . . . . . . . . . . . . 303 
Protocollo (N. 24) sull'asilo per i cittadini degli Stati membri dell'Unione europea 304 
Protocollo (N. 25) sull'esercizio della competenza concorrente . . . . . . . . . . . . . . . 306 
Protocollo (N. 26) sui servizi di interesse generale . . . . . . . . . . . . . . . . . . . . . . . . 307 
Protocollo (N. 27) sul mercato interno e sulla concorrenza . . . . . . . . . . . . . . . . . 308 
Protocollo (N. 28) sulla coesione economica, sociale e territoriale . . . . . . . . . . . . 309 
Protocollo (N. 29) sul sistema di radiodiffusione pubblica negli Stati membri . . . . 311 
Protocollo (N. 30) sull'applicazione della Carta dei diritti fondamentali dell'Unione 
europea alla Polonia e al Regno Unito . . . . . . . . . . . . . . . . . . 312 
Protocollo (N. 31) sulle importazioni nell'Unione europea di prodotti del petrolio 
raffinati nelle Antille olandesi . . . . . . . . . . . . . . . . . . . . . . . . . 314 
Protocollo (N. 32) sull'acquisto di beni immobili in Danimarca . . . . . . . . . . . . . . 317 
Protocollo (N. 33) sull'articolo 157 del trattato sul funzionamento dell'Unione eu­
ropea . . . . . . . . . . . . . . . . . . . . . . . . . . . . . . . . . . . . . . . . . . 318
IT C 202/8 Gazzetta ufficiale dell’Unione europea 7.6.2016
 
Pagina 
Protocollo (N. 34) concernente il regime particolare applicabile alla Groenlandia 319 
Protocollo (N. 35) sull'articolo 40.3.3 della Costituzione irlandese . . . . . . . . . . . . 320 
Protocollo (N. 36) sulle disposizioni transitorie . . . . . . . . . . . . . . . . . . . . . . . . . . 321 
Protocollo (N. 37) relativo alle conseguenze finanziarie della scadenza del trattato 
CECA e al fondo di ricerca carbone e acciaio . . . . . . . . . . . . . 327 
ALLEGATI DEL TRATTATO SUL FUNZIONAMENTO DELL'UNIONE EUROPEA 329 
ALLEGATO I Elenco previsto dall'articolo 38 del trattato sul funzionamento del­
l'Unione europea . . . . . . . . . . . . . . . . . . . . . . . . . . . . . . . . . . . . . . 331 
ALLEGATO II Paesi e territori d'oltremare cui si applicano le disposizioni della parte 
quarta del trattato sul funzionamento dell'Unione europea . . . . . . . 334 
DICHIARAZIONI allegate all'atto finale della conferenza intergovernativa che ha adot­
tato il trattato di Lisbona firmato il 13 dicembre 2007 . . . . . . . . . . . . . . . . . . . . . . . 335 
A. DICHIARAZIONI RELATIVE A DISPOSIZIONI DEI TRATTATI . . . . . . . . . . . . 337 
1. Dichiarazione relativa alla Carta dei diritti fondamentali dell'Unione europea 337 
2. Dichiarazione relativa all'articolo 6, paragrafo 2 del trattato sull'Unione europea 337 
3. Dichiarazione relativa all'articolo 8 del trattato sull'Unione europea . . . . . . . . 337 
4. Dichiarazione sulla composizione del Parlamento europeo . . . . . . . . . . . . . . . . 337 
5. Dichiarazione sull'accordo politico del Consiglio europeo relativo al progetto di 
decisione sulla composizione del Parlamento europeo . . . . . . . . . . . . . . . . . . . 337 
6. Dichiarazione relativa agli articoli 15, paragrafi 5 e 6, 17, paragrafi 6 e 7, e 18 
del trattato sull'Unione europea . . . . . . . . . . . . . . . . . . . . . . . . . . . . . . . . . . . 338 
7. Dichiarazione relativa all'articolo 16, paragrafo 4, del trattato sull'Unione euro­
pea e all'articolo 238, paragrafo 2, del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 338 
8. Dichiarazione relativa alle misure pratiche da adottare al momento dell'entrata in 
vigore del trattato di Lisbona per quanto concerne la presidenza del Consiglio 
europeo e del Consiglio "Affari esteri" . . . . . . . . . . . . . . . . . . . . . . . . . . . . . . 340 
9. Dichiarazione relativa all'articolo 16, paragrafo 9 del trattato sull'Unione euro­
pea, concernente la decisione del Consiglio europeo sull'esercizio della presidenza 
del Consiglio . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 341 
10. Dichiarazione relativa all'articolo 17 del trattato sull'Unione europea . . . . . . . 342 
11. Dichiarazione relativa all'articolo 17, paragrafi 6 e 7 del trattato sull'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 342 
12. Dichiarazione relativa all'articolo 18 del trattato sull'Unione europea . . . . . . . 342
IT 7.6.2016 Gazzetta ufficiale dell’Unione europea C 202/9
 
Pagina 
13. Dichiarazione relativa alla politica estera e di sicurezza comune . . . . . . . . . . . 343 
14. Dichiarazione relativa alla politica estera e di sicurezza comune . . . . . . . . . . . 343 
15. Dichiarazione relativa all'articolo 27 del trattato sull'Unione europea . . . . . . . 343 
16. Dichiarazione relativa all'articolo 55, paragrafo 2 del trattato sull'Unione europea 344 
17. Dichiarazione relativa al primato . . . . . . . . . . . . . . . . . . . . . . . . . . . . . . . . . . 344 
18. Dichiarazione relativa alla delimitazione delle competenze . . . . . . . . . . . . . . . . 344 
19. Dichiarazione relativa all'articolo 8 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 345 
20. Dichiarazione relativa all'articolo 16 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 345 
21. Dichiarazione relativa alla protezione dei dati personali nel settore della coo­
perazione giudiziaria in materia penale e della cooperazione di polizia . . . . . . 345 
22. Dichiarazione relativa agli articoli 48 e 79 del trattato sul funzionamento del­
l'Unione europea . . . . . . . . . . . . . . . . . . . . . . . . . . . . . . . . . . . . . . . . . . . . . . 346 
23. Dichiarazione relativa all'articolo 48, secondo comma, del trattato sul funziona­
mento dell'Unione europea . . . . . . . . . . . . . . . . . . . . . . . . . . . . . . . . . . . . . . . 346 
24. Dichiarazione relativa alla personalità giuridica dell'Unione europea . . . . . . . . . 346 
25. Dichiarazione relativa agli articoli 75 e 215 del trattato sul funzionamento 
dell'Unione europea . . . . . . . . . . . . . . . . . . . . . . . . . . . . . . . . . . . . . . . . . . . . 346 
26. Dichiarazione relativa alla non partecipazione di uno Stato membro a una misura 
fondata sul titolo V della parte terza del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 346 
27. Dichiarazione relativa all'articolo 85, paragrafo 1, secondo comma del trattato 
sul funzionamento dell'Unione europea . . . . . . . . . . . . . . . . . . . . . . . . . . . . . 347 
28. Dichiarazione relativa all'articolo 98 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 347 
29. Dichiarazione relativa all'articolo 107, paragrafo 2, lettera c) del trattato sul 
funzionamento dell'Unione europea . . . . . . . . . . . . . . . . . . . . . . . . . . . . . . . . 347 
30. Dichiarazione relativa all'articolo 126 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 347 
31. Dichiarazione relativa all'articolo 156 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 348 
32. Dichiarazione relativa all'articolo 168, paragrafo 4, lettera c) del trattato sul 
funzionamento dell'Unione europea . . . . . . . . . . . . . . . . . . . . . . . . . . . . . . . . 348 
33. Dichiarazione relativa all'articolo 174 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 349 
34. Dichiarazione relativa all'articolo 179 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 349 
35. Dichiarazione relativa all'articolo 194 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 349
IT C 202/10 Gazzetta ufficiale dell’Unione europea 7.6.2016
 
Pagina 
36. Dichiarazione relativa all'articolo 218 del trattato sul funzionamento dell'Unione 
europea sulla negoziazione e conclusione da parte degli Stati membri di accordi 
internazionali relativi allo spazio di libertà, sicurezza e giustizia . . . . . . . . . . . 349 
37. Dichiarazione relativa all'articolo 222 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 349 
38. Dichiarazione relativa all'articolo 252 del trattato sul funzionamento dell'Unione 
europea concernente il numero di avvocati generali presso la Corte di giustizia 350 
39. Dichiarazione relativa all'articolo 290 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 350 
40. Dichiarazione relativa all'articolo 329 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 350 
41. Dichiarazione relativa all'articolo 352 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 350 
42. Dichiarazione relativa all'articolo 352 del trattato sul funzionamento dell'Unione 
europea . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 351 
43. Dichiarazione relativa all'articolo 355, paragrafo 6 del trattato sul funziona­
mento dell'Unione europea . . . . . . . . . . . . . . . . . . . . . . . . . . . . . . . . . . . . . . . 351 
B. DICHIARAZIONI RELATIVE A PROTOCOLLI ALLEGATI AI TRATTATI . . . . . 352 
44. Dichiarazione relativa all'articolo 5 del protocollo sull'acquis di Schengen inte­
grato nell'ambito dell'Unione europea . . . . . . . . . . . . . . . . . . . . . . . . . . . . . . . 352 
45. Dichiarazione relativa all'articolo 5, paragrafo 2 del protocollo sull'acquis di 
Schengen integrato nell'ambito dell'Unione europea . . . . . . . . . . . . . . . . . . . . . 352 
46. Dichiarazione relativa all'articolo 5, paragrafo 3 del protocollo sull'acquis di 
Schengen integrato nell'ambito dell'Unione europea . . . . . . . . . . . . . . . . . . . . . 352 
47. Dichiarazione relativa all'articolo 5, paragrafi 3, 4 e 5 del protocollo sull'acquis di 
Schengen integrato nell'ambito dell'Unione europea . . . . . . . . . . . . . . . . . . . . . 352 
48. Dichiarazione relativa al protocollo sulla posizione della Danimarca . . . . . . . . 353 
49. Dichiarazione concernente l'Italia . . . . . . . . . . . . . . . . . . . . . . . . . . . . . . . . . . 353 
50. Dichiarazione relativa all'articolo 10 del protocollo sulle disposizioni transitorie 354 
C. DICHIARAZIONI DEGLI STATI MEMBRI . . . . . . . . . . . . . . . . . . . . . . . . . . . . 355 
51. Dichiarazione del Regno del Belgio relativa ai parlamenti nazionali . . . . . . . . . 355 
52. Dichiarazione del Regno del Belgio, della Repubblica di Bulgaria, della Repubblica 
federale di Germania, della Repubblica ellenica, del Regno di Spagna, della Re­
pubblica italiana, della Repubblica di Cipro, della Repubblica di Lituania, del 
Granducato di Lussemburgo, della Repubblica di Ungheria, della Repubblica di 
Malta, della Repubblica d'Austria, della Repubblica portoghese, della Romania, 
della Repubblica di Slovenia e della Repubblica slovacca relativa ai simboli del­
l'Unione europea . . . . . . . . . . . . . . . . . . . . . . . . . . . . . . . . . . . . . . . . . . . . . . 355 
53. Dichiarazione della Repubblica ceca sulla Carta dei diritti fondamentali del­
l'Unione europea . . . . . . . . . . . . . . . . . . . . . . . . . . . . . . . . . . . . . . . . . . . . . . 355
IT 7.6.2016 Gazzetta ufficiale dell’Unione europea C 202/11
 
Pagina 
54. Dichiarazione della Repubblica federale di Germania, dell'Irlanda, della Repub­
blica di Ungheria, della Repubblica d'Austria e del Regno di Svezia . . . . . . . . . 356 
55. Dichiarazione del Regno di Spagna e del Regno Unito di Gran Bretagna e Irlanda 
del Nord . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 356 
56. Dichiarazione dell'Irlanda relativa all'articolo 3 del protocollo sulla posizione del 
Regno Unito e dell'Irlanda rispetto allo spazio di libertà, sicurezza e giustizia 356 
57. Dichiarazione della Repubblica italiana sulla composizione del Parlamento euro­
peo . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 357 
58. Dichiarazione della Repubblica di Lettonia, della Repubblica di Ungheria e della 
Repubblica di Malta sull'ortografia della denominazione della moneta unica nei 
trattati . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 357 
59. Dichiarazione del Regno dei Paesi Bassi relativa all'articolo 312 del trattato sul 
funzionamento dell'Unione europea . . . . . . . . . . . . . . . . . . . . . . . . . . . . . . . . 357 
60. Dichiarazione del Regno dei Paesi Bassi relativa all'articolo 355 del trattato sul 
funzionamento dell'Unione europea . . . . . . . . . . . . . . . . . . . . . . . . . . . . . . . . 358 
61. Dichiarazione della Repubblica di Polonia relativa alla Carta dei diritti fondamen­
tali dell'Unione europea . . . . . . . . . . . . . . . . . . . . . . . . . . . . . . . . . . . . . . . . . 358 
62. Dichiarazione della Repubblica di Polonia relativa al protocollo sull'applicazione 
della Carta dei diritti fondamentali dell'Unione europea alla Polonia e al Regno 
Unito . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 358 
63. Dichiarazione del Regno Unito di Gran Bretagna e Irlanda del Nord relativa alla 
definizione del termine "cittadini" . . . . . . . . . . . . . . . . . . . . . . . . . . . . . . . . . . 358 
64. Dichiarazione del Regno Unito di Gran Bretagna e Irlanda del Nord relativa al 
diritto di voto per le elezioni del Parlamento europeo . . . . . . . . . . . . . . . . . . 358 
65. Dichiarazione del Regno Unito di Gran Bretagna e Irlanda del Nord relativa 
all'articolo 75 del trattato sul funzionamento dell'Unione europea . . . . . . . . . 359 
Tavole di corrispondenza . . . . . . . . . . . . . . . . . . . . . . . . . . . . . . . . . . . . . . . . . . . 361 
Trattato sull'Unione europea . . . . . . . . . . . . . . . . . . . . . . . . . . . . . . . . . . . . . . . 361 
Trattato sul funzionamento dell'Unione europea . . . . . . . . . . . . . . . . . . . . . . . . 366
IT C 202/12 Gazzetta ufficiale dell’Unione europea 7.6.2016
 
TRATTATO SULL'UNIONE EUROPEA 
(VERSIONE CONSOLIDATA)
IT 7.6.2016 Gazzetta ufficiale dell’Unione europea C 202/13

 
PREAMBOLO 
SUA MAESTÀ IL RE DEI BELGI, SUA MAESTÀ LA REGINA DI DANIMARCA, IL PRESIDENTE DELLA REPUBBLICA 
FEDERALE DI GERMANIA, IL PRESIDENTE DELL'IRLANDA, IL PRESIDENTE DELLA REPUBBLICA ELLENICA, SUA 
MAESTÀ IL RE DI SPAGNA, IL PRESIDENTE DELLA REPUBBLICA FRANCESE, IL PRESIDENTE DELLA REPUBBLICA 
ITALIANA, SUA ALTEZZA REALE IL GRANDUCA DEL LUSSEMBURGO, SUA MAESTÀ LA REGINA DEI PAESI BASSI, 
IL PRESIDENTE DELLA REPUBBLICA PORTOGHESE, SUA MAESTÀ LA REGINA DEL REGNO UNITO DI GRAN 
BRETAGNA E IRLANDA DEL NORD ( 1 ), 
DECISI a segnare una nuova tappa nel processo di integrazione europea intrapreso con l'istituzione 
delle Comunità europee, 
ISPIRANDOSI alle eredità culturali, religiose e umanistiche dell'Europa, da cui si sono sviluppati i valori 
universali dei diritti inviolabili e inalienabili della persona, della libertà, della democrazia, dell'ugua­
glianza e dello Stato di diritto, 
RAMMENTANDO l'importanza storica della fine della divisione del continente europeo e la necessità di 
creare solide basi per l'edificazione dell'Europa futura, 
CONFERMANDO il proprio attaccamento ai principi della libertà, della democrazia e del rispetto dei 
diritti dell'uomo e delle libertà fondamentali nonché dello Stato di diritto, 
CONFERMANDO il proprio attaccamento ai diritti sociali fondamentali quali definiti nella Carta sociale 
europea firmata a Torino il 18 ottobre 1961 e nella Carta comunitaria dei diritti sociali fonda­
mentali dei lavoratori del 1989, 
DESIDERANDO intensificare la solidarietà tra i loro popoli rispettandone la storia, la cultura e le 
tradizioni, 
DESIDERANDO rafforzare ulteriormente il funzionamento democratico ed efficiente delle istituzioni in 
modo da consentire loro di adempiere in modo più efficace, in un contesto istituzionale unico, 
i compiti loro affidati, 
DECISI a conseguire il rafforzamento e la convergenza delle proprie economie e ad istituire 
un'Unione economica e monetaria che comporti, in conformità delle disposizioni del presente 
trattato e del trattato sul funzionamento dell'Unione europea, una moneta unica e stabile, 
DETERMINATI a promuovere il progresso economico e sociale dei loro popoli, tenendo conto del 
principio dello sviluppo sostenibile nel contesto della realizzazione del mercato interno e del raf­
forzamento della coesione e della protezione dell'ambiente, nonché ad attuare politiche volte a ga­
rantire che i progressi compiuti sulla via dell'integrazione economica si accompagnino a paralleli 
progressi in altri settori,
IT 7.6.2016 Gazzetta ufficiale dell’Unione europea C 202/15
( 1 ) Successivamente sono divenuti membri dell'Unione europea la Repubblica di Bulgaria, la Repubblica ceca, la Repub­
blica di Estonia, la Repubblica di Croazia, la Repubblica di Cipro, la Repubblica di Lettonia, la Repubblica di Lituania, 
l'Ungheria, la Repubblica di Malta, la Repubblica d'Austria, la Repubblica di Polonia, la Romania, la Repubblica di 
Slovenia, la Repubblica slovacca, la Repubblica di Finlandia e il Regno di Svezia.
 
DECISI ad istituire una cittadinanza comune ai cittadini dei loro paesi, 
DECISI ad attuare una politica estera e di sicurezza comune che preveda la definizione progressiva di 
una politica di difesa comune, che potrebbe condurre ad una difesa comune a norma delle dispo­
sizioni dell'articolo 42, rafforzando così l'identità dell'Europa e la sua indipendenza al fine di 
promuovere la pace, la sicurezza e il progresso in Europa e nel mondo, 
DECISI ad agevolare la libera circolazione delle persone, garantendo nel contempo la sicurezza dei loro 
popoli, con l'istituzione di uno spazio di libertà, sicurezza e giustizia, in conformità alle disposizioni 
del presente trattato e del trattato sul funzionamento dell'Unione europea, 
DECISI a portare avanti il processo di creazione di un'unione sempre più stretta fra i popoli 
dell'Europa, in cui le decisioni siano prese il più vicino possibile ai cittadini, conformemente al 
principio della sussidiarietà, 
IN PREVISIONE degli ulteriori passi da compiere ai fini dello sviluppo dell'integrazione europea, 
HANNO DECISO di istituire un'Unione europea e a tal fine hanno designato come plenipotenziari: 
(elenco dei plenipotenziari non riprodotto) 
I QUALI, dopo aver scambiato i loro pieni poteri, riconosciuti in buona e debita forma, hanno 
convenuto le disposizioni che seguono: 
TITOLO I 
DISPOSIZIONI COMUNI 
Articolo 1 
(ex articolo 1 del TUE) ( 1 ) 
Con il presente trattato, le ALTE PARTI CONTRAENTI istituiscono tra loro un'UNIONE EUROPEA, in 
appresso denominata "Unione", alla quale gli Stati membri attribuiscono competenze per conseguire i 
loro obiettivi comuni. 
Il presente trattato segna una nuova tappa nel processo di creazione di un'unione sempre più stretta 
tra i popoli dell'Europa, in cui le decisioni siano prese nel modo più trasparente possibile e il più 
vicino possibile ai cittadini. 
L'Unione si fonda sul presente trattato e sul trattato sul funzionamento dell'Unione europea (in 
appresso denominati "i trattati"). I due trattati hanno lo stesso valore giuridico. L'Unione sostituisce 
e succede alla Comunità europea.
IT C 202/16 Gazzetta ufficiale dell’Unione europea 7.6.2016 
( 1 ) Il presente rinvio è meramente indicativo. Per più ampi ragguagli si vedano le tabelle di corrispondenza tra la vecchia e 
la nuova numerazione dei trattati.
 
Articolo 2 
L'Unione si fonda sui valori del rispetto della dignità umana, della libertà, della democrazia, dell'ugua­
glianza, dello Stato di diritto e del rispetto dei diritti umani, compresi i diritti delle persone appar­
tenenti a minoranze. Questi valori sono comuni agli Stati membri in una società caratterizzata dal 
pluralismo, dalla non discriminazione, dalla tolleranza, dalla giustizia, dalla solidarietà e dalla parità 
tra donne e uomini. 
Articolo 3 
(ex articolo 2 del TUE) 
1. L'Unione si prefigge di promuovere la pace, i suoi valori e il benessere dei suoi popoli. 
2. L'Unione offre ai suoi cittadini uno spazio di libertà, sicurezza e giustizia senza frontiere 
interne, in cui sia assicurata la libera circolazione delle persone insieme a misure appropriate per 
quanto concerne i controlli alle frontiere esterne, l'asilo, l'immigrazione, la prevenzione della crimi­
nalità e la lotta contro quest'ultima. 
3. L'Unione instaura un mercato interno. Si adopera per lo sviluppo sostenibile dell'Europa, basato 
su una crescita economica equilibrata e sulla stabilità dei prezzi, su un'economia sociale di mercato 
fortemente competitiva, che mira alla piena occupazione e al progresso sociale, e su un elevato livello 
di tutela e di miglioramento della qualità dell'ambiente. Essa promuove il progresso scientifico e 
tecnologico. 
L'Unione combatte l'esclusione sociale e le discriminazioni e promuove la giustizia e la protezione 
sociali, la parità tra donne e uomini, la solidarietà tra le generazioni e la tutela dei diritti del minore. 
Essa promuove la coesione economica, sociale e territoriale, e la solidarietà tra gli Stati membri. 
Essa rispetta la ricchezza della sua diversità culturale e linguistica e vigila sulla salvaguardia e sullo 
sviluppo del patrimonio culturale europeo. 
4. L'Unione istituisce un'unione economica e monetaria la cui moneta è l'euro. 
5. Nelle relazioni con il resto del mondo l'Unione afferma e promuove i suoi valori e interessi, 
contribuendo alla protezione dei suoi cittadini. Contribuisce alla pace, alla sicurezza, allo sviluppo 
sostenibile della Terra, alla solidarietà e al rispetto reciproco tra i popoli, al commercio libero ed 
equo, all'eliminazione della povertà e alla tutela dei diritti umani, in particolare dei diritti del minore, 
e alla rigorosa osservanza e allo sviluppo del diritto internazionale, in particolare al rispetto dei 
principi della Carta delle Nazioni Unite. 
6. L'Unione persegue i suoi obiettivi con i mezzi appropriati, in ragione delle competenze che le 
sono attribuite nei trattati.
IT 7.6.2016 Gazzetta ufficiale dell’Unione europea C 202/17
 
Articolo 4 
1. In conformità dell'articolo 5, qualsiasi competenza non attribuita all'Unione nei trattati appar­
tiene agli Stati membri. 
2. L'Unione rispetta l'uguaglianza degli Stati membri davanti ai trattati e la loro identità nazionale 
insita nella loro struttura fondamentale, politica e costituzionale, compreso il sistema delle autonomie 
locali e regionali. Rispetta le funzioni essenziali dello Stato, in particolare le funzioni di salvaguardia 
dell'integrità territoriale, di mantenimento dell'ordine pubblico e di tutela della sicurezza nazionale. In 
particolare, la sicurezza nazionale resta di esclusiva competenza di ciascuno Stato membro. 
3. In virtù del principio di leale cooperazione, l'Unione e gli Stati membri si rispettano e si 
assistono reciprocamente nell'adempimento dei compiti derivanti dai trattati. 
Gli Stati membri adottano ogni misura di carattere generale o particolare atta ad assicurare l'esecu­
zione degli obblighi derivanti dai trattati o conseguenti agli atti delle istituzioni dell'Unione. 
Gli Stati membri facilitano all'Unione l'adempimento dei suoi compiti e si astengono da qualsiasi 
misura che rischi di mettere in pericolo la realizzazione degli obiettivi dell'Unione. 
Articolo 5 
(ex articolo 5 del TCE) 
1. La delimitazione delle competenze dell'Unione si fonda sul principio di attribuzione. L'esercizio 
delle competenze dell'Unione si fonda sui principi di sussidiarietà e proporzionalità. 
2. In virtù del principio di attribuzione, l'Unione agisce esclusivamente nei limiti delle competenze 
che le sono attribuite dagli Stati membri nei trattati per realizzare gli obiettivi da questi stabiliti. 
Qualsiasi competenza non attribuita all'Unione nei trattati appartiene agli Stati membri. 
3. In virtù del principio di sussidiarietà, nei settori che non sono di sua competenza esclusiva 
l'Unione interviene soltanto se e in quanto gli obiettivi dell'azione prevista non possono essere 
conseguiti in misura sufficiente dagli Stati membri, né a livello centrale né a livello regionale e 
locale, ma possono, a motivo della portata o degli effetti dell'azione in questione, essere conseguiti 
meglio a livello di Unione. 
Le istituzioni dell'Unione applicano il principio di sussidiarietà conformemente al protocollo sull'ap­
plicazione dei principi di sussidiarietà e di proporzionalità. I parlamenti nazionali vigilano sul rispetto 
del principio di sussidiarietà secondo la procedura prevista in detto protocollo. 
4. In virtù del principio di proporzionalità, il contenuto e la forma dell'azione dell'Unione si 
limitano a quanto necessario per il conseguimento degli obiettivi dei trattati. 
Le istituzioni dell'Unione applicano il principio di proporzionalità conformemente al protocollo 
sull'applicazione dei principi di sussidiarietà e di proporzionalità.
IT C 202/18 Gazzetta ufficiale dell’Unione europea 7.6.2016
 
Articolo 6 
(ex articolo 6 del TUE) 
1. L'Unione riconosce i diritti, le libertà e i principi sanciti nella Carta dei diritti fondamentali 
dell'Unione europea del 7 dicembre 2000, adattata il 12 dicembre 2007 a Strasburgo, che ha lo 
stesso valore giuridico dei trattati. 
Le disposizioni della Carta non estendono in alcun modo le competenze dell'Unione definite nei 
trattati. 
I diritti, le libertà e i principi della Carta sono interpretati in conformità delle disposizioni generali del 
titolo VII della Carta che disciplinano la sua interpretazione e applicazione e tenendo in debito conto 
le spiegazioni cui si fa riferimento nella Carta, che indicano le fonti di tali disposizioni. 
2. L'Unione aderisce alla Convenzione europea per la salvaguardia dei diritti dell'uomo e delle 
libertà fondamentali. Tale adesione non modifica le competenze dell'Unione definite nei trattati. 
3. I diritti fondamentali, garantiti dalla Convenzione europea per la salvaguardia dei diritti del­
l'uomo e delle libertà fondamentali e risultanti dalle tradizioni costituzionali comuni agli Stati 
membri, fanno parte del diritto dell'Unione in quanto principi generali. 
Articolo 7 
(ex articolo 7 del TUE) 
1. Su proposta motivata di un terzo degli Stati membri, del Parlamento europeo o della Com­
missione europea, il Consiglio, deliberando alla maggioranza dei quattro quinti dei suoi membri 
previa approvazione del Parlamento europeo, può constatare che esiste un evidente rischio di vio­
lazione grave da parte di uno Stato membro dei valori di cui all'articolo 2. Prima di procedere a tale 
constatazione il Consiglio ascolta lo Stato membro in questione e può rivolgergli delle raccoman­
dazioni, deliberando secondo la stessa procedura. 
Il Consiglio verifica regolarmente se i motivi che hanno condotto a tale constatazione permangono 
validi. 
2. Il Consiglio europeo, deliberando all'unanimità su proposta di un terzo degli Stati membri 
o della Commissione europea e previa approvazione del Parlamento europeo, può constatare l'esi­
stenza di una violazione grave e persistente da parte di uno Stato membro dei valori di cui 
all'articolo 2, dopo aver invitato tale Stato membro a presentare osservazioni. 
3. Qualora sia stata effettuata la constatazione di cui al paragrafo 2, il Consiglio, deliberando 
a maggioranza qualificata, può decidere di sospendere alcuni dei diritti derivanti allo Stato membro 
in questione dall'applicazione dei trattati, compresi i diritti di voto del rappresentante del governo di 
tale Stato membro in seno al Consiglio. Nell'agire in tal senso, il Consiglio tiene conto delle possibili 
conseguenze di una siffatta sospensione sui diritti e sugli obblighi delle persone fisiche e giuridiche.
IT 7.6.2016 Gazzetta ufficiale dell’Unione europea C 202/19
 
Lo Stato membro in questione continua in ogni caso ad essere vincolato dagli obblighi che gli 
derivano dai trattati. 
4. Il Consiglio, deliberando a maggioranza qualificata, può successivamente decidere di modificare 
o revocare le misure adottate a norma del paragrafo 3, per rispondere ai cambiamenti nella 
situazione che ha portato alla loro imposizione. 
5. Le modalità di voto che, ai fini del presente articolo, si applicano al Parlamento europeo, al 
Consiglio europeo e al Consiglio sono stabilite nell'articolo 354 del trattato sul funzionamento 
dell'Unione europea. 
Articolo 8 
1. L'Unione sviluppa con i paesi limitrofi relazioni privilegiate al fine di creare uno spazio di 
prosperità e buon vicinato fondato sui valori dell'Unione e caratterizzato da relazioni strette e 
pacifiche basate sulla cooperazione. 
2. Ai fini del paragrafo 1, l'Unione può concludere accordi specifici con i paesi interessati. Detti 
accordi possono comportare diritti e obblighi reciproci, e la possibilità di condurre azioni in comune. 
La loro attuazione è oggetto di una concertazione periodica. 
TITOLO II 
DISPOSIZIONI RELATIVE AI PRINCIPI DEMOCRATICI 
Articolo 9 
L'Unione rispetta, in tutte le sue attività, il principio dell'uguaglianza dei cittadini, che beneficiano di 
uguale attenzione da parte delle sue istituzioni, organi e organismi. È cittadino dell'Unione chiunque 
abbia la cittadinanza di uno Stato membro. La cittadinanza dell'Unione si aggiunge alla cittadinanza 
nazionale e non la sostituisce. 
Articolo 10 
1. Il funzionamento dell'Unione si fonda sulla democrazia rappresentativa. 
2. I cittadini sono direttamente rappresentati, a livello dell'Unione, nel Parlamento europeo. 
Gli Stati membri sono rappresentati nel Consiglio europeo dai rispettivi capi di Stato o di governo e 
nel Consiglio dai rispettivi governi, a loro volta democraticamente responsabili dinanzi ai loro 
parlamenti nazionali o dinanzi ai loro cittadini. 
3. Ogni cittadino ha il diritto di partecipare alla vita democratica dell'Unione. Le decisioni sono 
prese nella maniera il più possibile aperta e vicina ai cittadini. 
4. I partiti politici a livello europeo contribuiscono a formare una coscienza politica europea e ad 
esprimere la volontà dei cittadini dell'Unione.
IT C 202/20 Gazzetta ufficiale dell’Unione europea 7.6.2016
 
Articolo 11 
1. Le istituzioni danno ai cittadini e alle associazioni rappresentative, attraverso gli opportuni 
canali, la possibilità di far conoscere e di scambiare pubblicamente le loro opinioni in tutti i settori 
di azione dell'Unione. 
2. Le istituzioni mantengono un dialogo aperto, trasparente e regolare con le associazioni rap­
presentative e la società civile. 
3. Al fine di assicurare la coerenza e la trasparenza delle azioni dell'Unione, la Commissione 
europea procede ad ampie consultazioni delle parti interessate. 
4. Cittadini dell'Unione, in numero di almeno un milione, che abbiano la cittadinanza di un 
numero significativo di Stati membri, possono prendere l'iniziativa d'invitare la Commissione euro­
pea, nell'ambito delle sue attribuzioni, a presentare una proposta appropriata su materie in merito 
alle quali tali cittadini ritengono necessario un atto giuridico dell'Unione ai fini dell'attuazione dei 
trattati. 
Le procedure e le condizioni necessarie per la presentazione di una iniziativa dei cittadini sono 
stabilite conformemente all'articolo 24, primo comma del trattato sul funzionamento dell'Unione 
europea. 
Articolo 12 
I parlamenti nazionali contribuiscono attivamente al buon funzionamento dell'Unione: 
a) venendo informati dalle istituzioni dell'Unione e ricevendo i progetti di atti legislativi dell'Unione 
in conformità del protocollo sul ruolo dei parlamenti nazionali nell'Unione europea; 
b) vigilando sul rispetto del principio di sussidiarietà secondo le procedure previste dal protocollo 
sull'applicazione dei principi di sussidiarietà e di proporzionalità; 
c) partecipando, nell'ambito dello spazio di libertà, sicurezza e giustizia, ai meccanismi di valutazione 
ai fini dell'attuazione delle politiche dell'Unione in tale settore, in conformità dell'articolo 70 del 
trattato sul funzionamento dell'Unione europea, ed essendo associati al controllo politico di 
Europol e alla valutazione delle attività di Eurojust, in conformità degli articoli 88 e 85 di detto 
trattato; 
d) partecipando alle procedure di revisione dei trattati in conformità dell'articolo 48 del presente 
trattato; 
e) venendo informati delle domande di adesione all'Unione in conformità dell'articolo 49 del 
presente trattato; 
f) partecipando alla cooperazione interparlamentare tra parlamenti nazionali e con il Parlamento 
europeo in conformità del protocollo sul ruolo dei parlamenti nazionali nell'Unione europea.
IT 7.6.2016 Gazzetta ufficiale dell’Unione europea C 202/21
 
TITOLO III 
DISPOSIZIONI RELATIVE ALLE ISTITUZIONI 
Articolo 13 
1. L'Unione dispone di un quadro istituzionale che mira a promuoverne i valori, perseguirne gli 
obiettivi, servire i suoi interessi, quelli dei suoi cittadini e quelli degli Stati membri, garantire la 
coerenza, l'efficacia e la continuità delle sue politiche e delle sue azioni. 
Le istituzioni dell'Unione sono: 
— il Parlamento europeo, 
— il Consiglio europeo, 
— il Consiglio, 
— la Commissione europea (in appresso "Commissione"), 
— la Corte di giustizia dell'Unione europea, 
— la Banca centrale europea, 
— la Corte dei conti. 
2. Ciascuna istituzione agisce nei limiti delle attribuzioni che le sono conferite dai trattati, secondo 
le procedure, condizioni e finalità da essi previste. Le istituzioni attuano tra loro una leale coo­
perazione. 
3. Le disposizioni relative alla Banca centrale europea e alla Corte dei conti figurano, insieme a 
disposizioni dettagliate sulle altre istituzioni, nel trattato sul funzionamento dell'Unione europea. 
4. Il Parlamento europeo, il Consiglio e la Commissione sono assistiti da un Comitato economico 
e sociale e da un Comitato delle regioni, che esercitano funzioni consultive. 
Articolo 14 
1. Il Parlamento europeo esercita, congiuntamente al Consiglio, la funzione legislativa e la fun­
zione di bilancio. Esercita funzioni di controllo politico e consultive alle condizioni stabilite dai 
trattati. Elegge il presidente della Commissione. 
2. Il Parlamento europeo è composto di rappresentanti dei cittadini dell'Unione. Il loro numero 
non può essere superiore a settecentocinquanta, più il presidente. La rappresentanza dei cittadini è 
garantita in modo degressivamente proporzionale, con una soglia minima di sei membri per Stato 
membro. A nessuno Stato membro sono assegnati più di novantasei seggi.
IT C 202/22 Gazzetta ufficiale dell’Unione europea 7.6.2016
 
Il Consiglio europeo adotta all'unanimità, su iniziativa del Parlamento europeo e con l'approvazione 
di quest'ultimo, una decisione che stabilisce la composizione del Parlamento europeo, nel rispetto dei 
principi di cui al primo comma. 
3. I membri del Parlamento europeo sono eletti a suffragio universale diretto, libero e segreto, per 
un mandato di cinque anni. 
4. Il Parlamento europeo elegge tra i suoi membri il presidente e l'ufficio di presidenza. 
Articolo 15 
1. Il Consiglio europeo dà all'Unione gli impulsi necessari al suo sviluppo e ne definisce gli 
orientamenti e le priorità politiche generali. Non esercita funzioni legislative. 
2. Il Consiglio europeo è composto dai capi di Stato o di governo degli Stati membri, dal suo 
presidente e dal presidente della Commissione. L'alto rappresentante dell'Unione per gli affari esteri e 
la politica di sicurezza partecipa ai lavori. 
3. Il Consiglio europeo si riunisce due volte a semestre su convocazione del presidente. Se l'ordine 
del giorno lo richiede, i membri del Consiglio europeo possono decidere di farsi assistere ciascuno da 
un ministro e, per quanto riguarda il presidente della Commissione, da un membro della Commis­
sione. Se la situazione lo richiede, il presidente convoca una riunione straordinaria del Consiglio 
europeo. 
4. Il Consiglio europeo si pronuncia per consenso, salvo nei casi in cui i trattati dispongano 
diversamente. 
5. Il Consiglio europeo elegge il presidente a maggioranza qualificata per un mandato di due anni 
e mezzo, rinnovabile una volta. In caso di impedimento o colpa grave, il Consiglio europeo può 
porre fine al mandato secondo la medesima procedura. 
6. Il presidente del Consiglio europeo: 
a) presiede e anima i lavori del Consiglio europeo; 
b) assicura la preparazione e la continuità dei lavori del Consiglio europeo, in cooperazione con il 
presidente della Commissione e in base ai lavori del Consiglio "Affari generali"; 
c) si adopera per facilitare la coesione e il consenso in seno al Consiglio europeo; 
d) presenta al Parlamento europeo una relazione dopo ciascuna delle riunioni del Consiglio europeo. 
Il presidente del Consiglio europeo assicura, al suo livello e in tale veste, la rappresentanza esterna 
dell'Unione per le materie relative alla politica estera e di sicurezza comune, fatte salve le attribuzioni 
dell'alto rappresentante dell'Unione per gli affari esteri e la politica di sicurezza.
IT 7.6.2016 Gazzetta ufficiale dell’Unione europea C 202/23
 
Il presidente del Consiglio europeo non può esercitare un mandato nazionale. 
Articolo 16 
1. Il Consiglio esercita, congiuntamente al Parlamento europeo, la funzione legislativa e la fun­
zione di bilancio. Esercita funzioni di definizione delle politiche e di coordinamento alle condizioni 
stabilite nei trattati. 
2. Il Consiglio è composto da un rappresentante di ciascuno Stato membro a livello ministeriale, 
abilitato a impegnare il governo dello Stato membro che rappresenta e ad esercitare il diritto di voto. 
3. Il Consiglio delibera a maggioranza qualificata, salvo nei casi in cui i trattati dispongano 
diversamente. 
4. A decorrere dal 1° novembre 2014, per maggioranza qualificata si intende almeno il 55% dei 
membri del Consiglio, con un minimo di quindici, rappresentanti Stati membri che totalizzino 
almeno il 65% della popolazione dell'Unione. 
La minoranza di blocco deve comprendere almeno quattro membri del Consiglio; in caso contrario la 
maggioranza qualificata si considera raggiunta. 
Le altre modalità che disciplinano il voto a maggioranza qualificata sono stabilite all'articolo 238, 
paragrafo 2 del trattato sul funzionamento dell'Unione europea. 
5. Le disposizioni transitorie relative alla definizione della maggioranza qualificata applicabili fino 
al 31 ottobre 2014 e quelle applicabili tra il 1° novembre 2014 e il 31 marzo 2017 sono 
stabilite dal protocollo sulle disposizioni transitorie. 
6. Il Consiglio si riunisce in varie formazioni, il cui elenco è adottato conformemente all'arti­
colo 236 del trattato sul funzionamento dell'Unione europea. 
Il Consiglio "Affari generali" assicura la coerenza dei lavori delle varie formazioni del Consiglio. Esso 
prepara le riunioni del Consiglio europeo e ne assicura il seguito in collegamento con il presidente 
del Consiglio europeo e la Commissione. 
Il Consiglio "Affari esteri" elabora l'azione esterna dell'Unione secondo le linee strategiche definite dal 
Consiglio europeo e assicura la coerenza dell'azione dell'Unione. 
7. Un comitato dei rappresentanti permanenti dei governi degli Stati membri è responsabile della 
preparazione dei lavori del Consiglio. 
8. Il Consiglio si riunisce in seduta pubblica quando delibera e vota su un progetto di atto 
legislativo. A tal fine, ciascuna sessione del Consiglio è suddivisa in due parti dedicate, rispettiva­
mente, alle deliberazioni su atti legislativi dell'Unione e alle attività non legislative. 
9. La presidenza delle formazioni del Consiglio, ad eccezione della formazione "Affari esteri", è 
esercitata dai rappresentanti degli Stati membri nel Consiglio secondo un sistema di rotazione 
paritaria, alle condizioni stabilite conformemente all'articolo 236 del trattato sul funzionamento 
dell'Unione europea.
IT C 202/24 Gazzetta ufficiale dell’Unione europea 7.6.2016
 
Articolo 17 
1. La Commissione promuove l'interesse generale dell'Unione e adotta le iniziative appropriate a 
tal fine. Vigila sull'applicazione dei trattati e delle misure adottate dalle istituzioni in virtù dei trattati. 
Vigila sull'applicazione del diritto dell'Unione sotto il controllo della Corte di giustizia dell'Unione 
europea. Dà esecuzione al bilancio e gestisce i programmi. Esercita funzioni di coordinamento, di 
esecuzione e di gestione, alle condizioni stabilite dai trattati. Assicura la rappresentanza esterna 
dell'Unione, fatta eccezione per la politica estera e di sicurezza comune e per gli altri casi previsti 
dai trattati. Avvia il processo di programmazione annuale e pluriennale dell'Unione per giungere ad 
accordi interistituzionali. 
2. Un atto legislativo dell'Unione può essere adottato solo su proposta della Commissione, salvo 
che i trattati non dispongano diversamente. Gli altri atti sono adottati su proposta della Commissione 
se i trattati lo prevedono. 
3. Il mandato della Commissione è di cinque anni. 
I membri della Commissione sono scelti in base alla loro competenza generale e al loro impegno 
europeo e tra personalità che offrono tutte le garanzie di indipendenza. 
La Commissione esercita le sue responsabilità in piena indipendenza. Fatto salvo l'articolo 18, 
paragrafo 2, i membri della Commissione non sollecitano né accettano istruzioni da alcun governo, 
istituzione, organo o organismo. Essi si astengono da ogni atto incompatibile con le loro funzioni o 
con l'esecuzione dei loro compiti. 
4. La Commissione nominata tra la data di entrata in vigore del trattato di Lisbona e il 31 otto­
bre 2014 è composta da un cittadino di ciascuno Stato membro, compreso il presidente e l'alto 
rappresentante dell'Unione per gli affari esteri e la politica di sicurezza, che è uno dei vicepresidenti. 
5. A decorrere dal 1° novembre 2014, la Commissione è composta da un numero di membri, 
compreso il presidente e l'alto rappresentante dell'Unione per gli affari esteri e la politica di sicurezza, 
corrispondente ai due terzi del numero degli Stati membri, a meno che il Consiglio europeo, 
deliberando all'unanimità, non decida di modificare tale numero. 
I membri della Commissione sono scelti tra i cittadini degli Stati membri in base ad un sistema di 
rotazione assolutamente paritaria tra gli Stati membri che consenta di riflettere la molteplicità 
demografica e geografica degli Stati membri. Tale sistema è stabilito all'unanimità dal Consiglio 
europeo conformemente all'articolo 244 del trattato sul funzionamento dell'Unione europea. 
6. Il presidente della Commissione: 
a) definisce gli orientamenti nel cui quadro la Commissione esercita i suoi compiti; 
b) decide l'organizzazione interna della Commissione per assicurare la coerenza, l'efficacia e la 
collegialità della sua azione;
IT 7.6.2016 Gazzetta ufficiale dell’Unione europea C 202/25
 
c) nomina i vicepresidenti, fatta eccezione per l'alto rappresentante dell'Unione per gli affari esteri e 
la politica di sicurezza, tra i membri della Commissione. 
Un membro della Commissione rassegna le dimissioni se il presidente glielo chiede. L'alto rappre­
sentante dell'Unione per gli affari esteri e la politica di sicurezza rassegna le dimissioni conforme­
mente alla procedura di cui all'articolo 18, paragrafo 1, se il presidente glielo chiede. 
7. Tenuto conto delle elezioni del Parlamento europeo e dopo aver effettuato le consultazioni 
appropriate, il Consiglio europeo, deliberando a maggioranza qualificata, propone al Parlamento 
europeo un candidato alla carica di presidente della Commissione. Tale candidato è eletto dal 
Parlamento europeo a maggioranza dei membri che lo compongono. Se il candidato non ottiene 
la maggioranza, il Consiglio europeo, deliberando a maggioranza qualificata, propone entro un mese 
un nuovo candidato, che è eletto dal Parlamento europeo secondo la stessa procedura. 
Il Consiglio, di comune accordo con il presidente eletto, adotta l'elenco delle altre personalità che 
propone di nominare membri della Commissione. Dette personalità sono selezionate in base alle 
proposte presentate dagli Stati membri, conformemente ai criteri di cui al paragrafo 3, secondo 
comma e al paragrafo 5, secondo comma. 
Il presidente, l'alto rappresentante dell'Unione per gli affari esteri e la politica di sicurezza e gli altri 
membri della Commissione sono soggetti, collettivamente, ad un voto di approvazione del Parla­
mento europeo. In seguito a tale approvazione la Commissione è nominata dal Consiglio europeo, 
che delibera a maggioranza qualificata. 
8. La Commissione è responsabile collettivamente dinanzi al Parlamento europeo. Il Parlamento 
europeo può votare una mozione di censura della Commissione secondo le modalità di cui all'ar­
ticolo 234 del trattato sul funzionamento dell'Unione europea. Se tale mozione è adottata, i membri 
della Commissione si dimettono collettivamente dalle loro funzioni e l'alto rappresentante del­
l'Unione per gli affari esteri e la politica di sicurezza si dimette dalle funzioni che esercita in seno 
alla Commissione. 
Articolo 18 
1. Il Consiglio europeo, deliberando a maggioranza qualificata con l'accordo del presidente della 
Commissione, nomina l'alto rappresentante dell'Unione per gli affari esteri e la politica di sicurezza. Il 
Consiglio europeo può porre fine al suo mandato mediante la medesima procedura. 
2. L'alto rappresentante guida la politica estera e di sicurezza comune dell'Unione. Contribuisce 
con le sue proposte all'elaborazione di detta politica e la attua in qualità di mandatario del Consiglio. 
Egli agisce allo stesso modo per quanto riguarda la politica di sicurezza e di difesa comune. 
3. L'alto rappresentante presiede il Consiglio "Affari esteri".
IT C 202/26 Gazzetta ufficiale dell’Unione europea 7.6.2016
 
4. L'alto rappresentante è uno dei vicepresidenti della Commissione. Vigila sulla coerenza del­
l'azione esterna dell'Unione. In seno alla Commissione, è incaricato delle responsabilità che incom­
bono a tale istituzione nel settore delle relazioni esterne e del coordinamento degli altri aspetti 
dell'azione esterna dell'Unione. Nell'esercizio di queste responsabilità in seno alla Commissione e 
limitatamente alle stesse, l'alto rappresentante è soggetto alle procedure che regolano il funziona­
mento della Commissione, per quanto compatibile con i paragrafi 2 e 3. 
Articolo 19 
1. La Corte di giustizia dell'Unione europea comprende la Corte di giustizia, il Tribunale e i 
tribunali specializzati. Assicura il rispetto del diritto nell'interpretazione e nell'applicazione dei trattati. 
Gli Stati membri stabiliscono i rimedi giurisdizionali necessari per assicurare una tutela giurisdizio­
nale effettiva nei settori disciplinati dal diritto dell'Unione. 
2. La Corte di giustizia è composta da un giudice per Stato membro. È assistita da avvocati 
generali. 
Il Tribunale è composto da almeno un giudice per Stato membro. 
I giudici e gli avvocati generali della Corte di giustizia e i giudici del Tribunale sono scelti tra 
personalità che offrano tutte le garanzie di indipendenza e che soddisfino le condizioni richieste 
agli articoli 253 e 254 del trattato sul funzionamento dell'Unione europea. Sono nominati di 
comune accordo dai governi degli Stati membri per sei anni. I giudici e gli avvocati generali uscenti 
possono essere nuovamente nominati. 
3. La Corte di giustizia dell'Unione europea si pronuncia conformemente ai trattati: 
a) sui ricorsi presentati da uno Stato membro, da un'istituzione o da una persona fisica o giuridica; 
b) in via pregiudiziale, su richiesta delle giurisdizioni nazionali, sull'interpretazione del diritto del­
l'Unione o sulla validità degli atti adottati dalle istituzioni; 
c) negli altri casi previsti dai trattati. 
TITOLO IV 
DISPOSIZIONI SULLE COOPERAZIONI RAFFORZATE 
Articolo 20 
(ex articoli da 27 A a 27 E, da 40 a 40 B e da 43 a 45 del TUE ed ex articoli da 11 a 11 A del TCE) 
1. Gli Stati membri che intendono instaurare tra loro una cooperazione rafforzata nel quadro delle 
competenze non esclusive dell'Unione possono far ricorso alle sue istituzioni ed esercitare tali 
competenze applicando le pertinenti disposizioni dei trattati, nei limiti e con le modalità previsti 
nel presente articolo e negli articoli da 326 a 334 del trattato sul funzionamento dell'Unione 
europea.
IT 7.6.2016 Gazzetta ufficiale dell’Unione europea C 202/27
 
Le cooperazioni rafforzate sono intese a promuovere la realizzazione degli obiettivi dell'Unione, a 
proteggere i suoi interessi e a rafforzare il suo processo di integrazione. Sono aperte in qualsiasi 
momento a tutti gli Stati membri ai sensi dell'articolo 328 del trattato sul funzionamento del­
l'Unione europea. 
2. La decisione che autorizza una cooperazione rafforzata è adottata dal Consiglio in ultima 
istanza, qualora esso stabilisca che gli obiettivi ricercati da detta cooperazione non possono essere 
conseguiti entro un termine ragionevole dall'Unione nel suo insieme, e a condizione che vi parte­
cipino almeno nove Stati membri. Il Consiglio delibera secondo la procedura di cui all'articolo 329 
del trattato sul funzionamento dell'Unione europea. 
3. Tutti i membri del Consiglio possono partecipare alle sue deliberazioni, ma solo i membri del 
Consiglio che rappresentano gli Stati membri partecipanti ad una cooperazione rafforzata prendono 
parte al voto. Le modalità di voto sono previste all'articolo 330 del trattato sul funzionamento 
dell'Unione europea. 
4. Gli atti adottati nel quadro di una cooperazione rafforzata vincolano solo gli Stati membri 
partecipanti. Non sono considerati un acquis che deve essere accettato dagli Stati candidati all'adesione 
all'Unione. 
TITOLO V 
DISPOSIZIONI GENERALI SULL'AZIONE ESTERNA DELL'UNIONE E DISPOSIZIONI SPECIFICHE 
SULLA POLITICA ESTERA E DI SICUREZZA COMUNE 
CAPO 1 
DISPOSIZIONI GENERALI SULL'AZIONE ESTERNA DELL'UNIONE 
Articolo 21 
1. L'azione dell'Unione sulla scena internazionale si fonda sui principi che ne hanno informato la 
creazione, lo sviluppo e l'allargamento e che essa si prefigge di promuovere nel resto del mondo: 
democrazia, Stato di diritto, universalità e indivisibilità dei diritti dell'uomo e delle libertà fondamen­
tali, rispetto della dignità umana, principi di uguaglianza e di solidarietà e rispetto dei principi della 
Carta delle Nazioni Unite e del diritto internazionale. 
L'Unione si adopera per sviluppare relazioni e istituire partenariati con i paesi terzi e con le orga­
nizzazioni internazionali, regionali o mondiali, che condividono i principi di cui al primo comma. 
Essa promuove soluzioni multilaterali ai problemi comuni, in particolare nell'ambito delle Nazioni 
Unite. 
2. L'Unione definisce e attua politiche comuni e azioni e opera per assicurare un elevato livello di 
cooperazione in tutti i settori delle relazioni internazionali al fine di: 
a) salvaguardare i suoi valori, i suoi interessi fondamentali, la sua sicurezza, la sua indipendenza e la 
sua integrità;
IT C 202/28 Gazzetta ufficiale dell’Unione europea 7.6.2016
 
b) consolidare e sostenere la democrazia, lo Stato di diritto, i diritti dell'uomo e i principi del diritto 
internazionale; 
c) preservare la pace, prevenire i conflitti e rafforzare la sicurezza internazionale, conformemente agli 
obiettivi e ai principi della Carta delle Nazioni Unite, nonché ai principi dell'Atto finale di Helsinki 
e agli obiettivi della Carta di Parigi, compresi quelli relativi alle frontiere esterne; 
d) favorire lo sviluppo sostenibile dei paesi in via di sviluppo sul piano economico, sociale e 
ambientale, con l'obiettivo primo di eliminare la povertà; 
e) incoraggiare l'integrazione di tutti i paesi nell'economia mondiale, anche attraverso la progressiva 
abolizione delle restrizioni agli scambi internazionali; 
f) contribuire all'elaborazione di misure internazionali volte a preservare e migliorare la qualità 
dell'ambiente e la gestione sostenibile delle risorse naturali mondiali, al fine di assicurare lo 
sviluppo sostenibile; 
g) aiutare le popolazioni, i paesi e le regioni colpiti da calamità naturali o provocate dall'uomo; 
h) promuovere un sistema internazionale basato su una cooperazione multilaterale rafforzata e il 
buon governo mondiale. 
3. Nell'elaborazione e attuazione dell'azione esterna nei vari settori compresi nel presente titolo e 
nella parte quinta del trattato sul funzionamento dell'Unione europea e delle altre politiche nei loro 
aspetti esterni, l'Unione rispetta i principi e persegue gli obiettivi di cui ai paragrafi 1 e 2. 
L'Unione assicura la coerenza tra i vari settori dell'azione esterna e tra questi e le altre politiche. Il 
Consiglio e la Commissione, assistiti dall'alto rappresentante dell'Unione per gli affari esteri e la 
politica di sicurezza, garantiscono tale coerenza e cooperano a questo fine. 
Articolo 22 
1. Il Consiglio europeo individua gli interessi e obiettivi strategici dell'Unione sulla base dei 
principi e degli obiettivi enunciati all'articolo 21. 
Le decisioni del Consiglio europeo sugli interessi e gli obiettivi strategici dell'Unione riguardano la 
politica estera e di sicurezza comune e altri settori dell'azione esterna dell'Unione. Possono riferirsi 
alle relazioni dell'Unione con un paese o una regione o essere improntate ad un approccio tematico. 
Esse fissano la rispettiva durata e i mezzi che l'Unione e gli Stati membri devono mettere a 
disposizione. 
Il Consiglio europeo delibera all'unanimità su raccomandazione del Consiglio adottata da quest'ul­
timo secondo le modalità previste per ciascun settore. Le decisioni del Consiglio europeo sono attuate 
secondo le procedure previste dai trattati.
IT 7.6.2016 Gazzetta ufficiale dell’Unione europea C 202/29
 
2. L'alto rappresentante dell'Unione per gli affari esteri e la politica di sicurezza, per il settore della 
politica estera e di sicurezza comune, e la Commissione, per gli altri settori dell'azione esterna, 
possono presentare proposte congiunte al Consiglio. 
CAPO 2 
DISPOSIZIONI SPECIFICHE SULLA POLITICA ESTERA E DI SICUREZZA COMUNE 
SEZIONE 1 
DISPOSIZIONI COMUNI 
Articolo 23 
L'azione dell'Unione sulla scena internazionale, ai sensi del presente capo, si fonda sui principi, 
persegue gli obiettivi ed è condotta in conformità delle disposizioni generali di cui al capo 1. 
Articolo 24 
(ex articolo 11 del TUE) 
1. La competenza dell'Unione in materia di politica estera e di sicurezza comune riguarda tutti i 
settori della politica estera e tutte le questioni relative alla sicurezza dell'Unione, compresa la defi­
nizione progressiva di una politica di difesa comune che può condurre a una difesa comune. 
La politica estera e di sicurezza comune è soggetta a norme e procedure specifiche. Essa è definita e 
attuata dal Consiglio europeo e dal Consiglio che deliberano all'unanimità, salvo nei casi in cui i 
trattati dispongano diversamente. È esclusa l'adozione di atti legislativi. La politica estera e di sicu­
rezza comune è messa in atto dall'alto rappresentante dell'Unione per gli affari esteri e la politica di 
sicurezza e dagli Stati membri in conformità dei trattati. Il ruolo specifico del Parlamento europeo e 
della Commissione in questo settore è definito dai trattati. La Corte di giustizia dell'Unione europea 
non è competente riguardo a tali disposizioni, ad eccezione della competenza a controllare il rispetto 
dell'articolo 40 del presente trattato e la legittimità di talune decisioni, come previsto dall'arti­
colo 275, secondo comma del trattato sul funzionamento dell'Unione europea. 
2. Nel quadro dei principi e degli obiettivi dell'azione esterna, l'Unione conduce, stabilisce e attua 
una politica estera e di sicurezza comune fondata sullo sviluppo della reciproca solidarietà politica 
degli Stati membri, sull'individuazione delle questioni di interesse generale e sulla realizzazione di un 
livello sempre maggiore di convergenza delle azioni degli Stati membri. 
3. Gli Stati membri sostengono attivamente e senza riserve la politica estera e di sicurezza 
dell'Unione in uno spirito di lealtà e di solidarietà reciproca e rispettano l'azione dell'Unione in 
questo settore.
IT C 202/30 Gazzetta ufficiale dell’Unione europea 7.6.2016
 
Gli Stati membri operano congiuntamente per rafforzare e sviluppare la loro reciproca solidarietà 
politica. Essi si astengono da qualsiasi azione contraria agli interessi dell'Unione o tale da nuocere 
alla sua efficacia come elemento di coesione nelle relazioni internazionali. 
Il Consiglio e l'alto rappresentante provvedono affinché detti principi siano rispettati. 
Articolo 25 
(ex articolo 12 del TUE) 
L'Unione conduce la politica estera e di sicurezza comune: 
a) definendo gli orientamenti generali, 
b) adottando decisioni che definiscono: 
i) le azioni che l'Unione deve intraprendere, 
ii) le posizioni che l'Unione deve assumere, 
iii) le modalità di attuazione delle decisioni di cui ai punti i) e ii), 
e 
c) rafforzando la cooperazione sistematica tra gli Stati membri per la conduzione della loro politica. 
Articolo 26 
(ex articolo 13 del TUE) 
1. Il Consiglio europeo individua gli interessi strategici dell'Unione, fissa gli obiettivi e definisce gli 
orientamenti generali della politica estera e di sicurezza comune, ivi comprese le questioni che 
hanno implicazioni in materia di difesa. Adotta le decisioni necessarie. 
Qualora lo esigano sviluppi internazionali, il presidente del Consiglio europeo convoca una riunione 
straordinaria dello stesso per definire le linee strategiche della politica dell'Unione dinanzi a tali 
sviluppi. 
2. Il Consiglio elabora la politica estera e di sicurezza comune e prende le decisioni necessarie per 
la definizione e l'attuazione di tale politica in base agli orientamenti generali e alle linee strategiche 
definiti dal Consiglio europeo. 
Il Consiglio e l'alto rappresentante dell'Unione per gli affari esteri e la politica di sicurezza assicurano 
l'unità, la coerenza e l'efficacia dell'azione dell'Unione. 
3. La politica estera e di sicurezza comune è attuata dall'alto rappresentante e dagli Stati membri, 
ricorrendo ai mezzi nazionali e a quelli dell'Unione.
IT 7.6.2016 Gazzetta ufficiale dell’Unione europea C 202/31
 
Articolo 27 
1. L'alto rappresentante dell'Unione per gli affari esteri e la politica di sicurezza, che presiede il 
Consiglio "Affari esteri", contribuisce con proposte all'elaborazione della politica estera e di sicurezza 
comune e assicura l'attuazione delle decisioni adottate dal Consiglio europeo e dal Consiglio. 
2. L'alto rappresentante rappresenta l'Unione per le materie che rientrano nella politica estera e di 
sicurezza comune. Conduce, a nome dell'Unione, il dialogo politico con i terzi ed esprime la 
posizione dell'Unione nelle organizzazioni internazionali e in seno alle conferenze internazionali. 
3. Nell'esecuzione delle sue funzioni, l'alto rappresentante si avvale di un servizio europeo per 
l'azione esterna. Il servizio lavora in collaborazione con i servizi diplomatici degli Stati membri ed è 
composto da funzionari dei servizi competenti del segretariato generale del Consiglio e della Com­
missione e da personale distaccato dai servizi diplomatici nazionali. L'organizzazione e il funziona­
mento del servizio europeo per l'azione esterna sono fissati da una decisione del Consiglio. Il 
Consiglio delibera su proposta dell'alto rappresentante, previa consultazione del Parlamento europeo 
e previa approvazione della Commissione. 
Articolo 28 
(ex articolo 14 del TUE) 
1. Quando una situazione internazionale richiede un intervento operativo dell'Unione, il Consiglio 
adotta le decisioni necessarie. Esse definiscono gli obiettivi, la portata e i mezzi di cui l'Unione deve 
disporre, le condizioni di attuazione e, se necessario, la durata. 
Se si produce un cambiamento di circostanze che ha una netta incidenza su una questione oggetto di 
una tale decisione, il Consiglio rivede i principi e gli obiettivi di detta decisione e adotta le decisioni 
necessarie. 
2. Le decisioni di cui al paragrafo 1 vincolano gli Stati membri nelle loro prese di posizione 
e nella conduzione della loro azione. 
3. Qualsiasi presa di posizione o azione nazionale prevista in applicazione di una decisione di cui 
al paragrafo 1 forma oggetto di informazione da parte dello Stato membro interessato entro termini 
che permettano, se necessario, una concertazione preliminare in sede di Consiglio. L'obbligo dell'in­
formazione preliminare non è applicabile per le misure di semplice recepimento sul piano nazionale 
delle decisioni del Consiglio. 
4. In caso di assoluta necessità connessa con l'evoluzione della situazione e in mancanza di una 
revisione della decisione del Consiglio di cui al paragrafo 1, gli Stati membri possono prendere 
d'urgenza le misure necessarie, tenuto conto degli obiettivi generali di detta decisione. Lo Stato 
membro che prende tali misure ne informa immediatamente il Consiglio. 
5. In caso di difficoltà rilevanti nell'applicazione di una decisione di cui al presente articolo, uno 
Stato membro ne investe il Consiglio che delibera al riguardo e ricerca le soluzioni appropriate. 
Queste ultime non possono essere in contrasto con gli obiettivi della decisione di cui al paragrafo 1 
né nuocere alla sua efficacia.
IT C 202/32 Gazzetta ufficiale dell’Unione europea 7.6.2016
 
Articolo 29 
(ex articolo 15 del TUE) 
Il Consiglio adotta decisioni che definiscono la posizione dell'Unione su una questione particolare di 
natura geografica o tematica. Gli Stati membri provvedono affinché le loro politiche nazionali siano 
conformi alle posizioni dell'Unione. 
Articolo 30 
(ex articolo 22 del TUE) 
1. Ogni Stato membro, l'alto rappresentante dell'Unione per gli affari esteri e la politica di 
sicurezza, o l'alto rappresentante con l'appoggio della Commissione, possono sottoporre al Consiglio 
questioni relative alla politica estera e di sicurezza comune e possono presentare rispettivamente 
iniziative o proposte al Consiglio. 
2. Nei casi che richiedono una decisione rapida, l'alto rappresentante convoca, d'ufficio o a 
richiesta di uno Stato membro, una riunione straordinaria del Consiglio, entro un termine di qua­
rantotto ore o, in caso di emergenza, entro un termine più breve. 
Articolo 31 
(ex articolo 23 del TUE) 
1. Le decisioni a norma del presente capo sono adottate dal Consiglio europeo e dal Consiglio che 
deliberano all'unanimità, salvo nei casi in cui il presente capo dispone diversamente. È esclusa 
l'adozione di atti legislativi. 
In caso di astensione dal voto, ciascun membro del Consiglio può motivare la propria astensione con 
una dichiarazione formale a norma del presente comma. In tal caso esso non è obbligato ad 
applicare la decisione, ma accetta che essa impegni l'Unione. In uno spirito di mutua solidarietà, 
lo Stato membro interessato si astiene da azioni che possano contrastare o impedire l'azione 
dell'Unione basata su tale decisione, e gli altri Stati membri rispettano la sua posizione. Qualora i 
membri del Consiglio che motivano in tal modo l'astensione rappresentino almeno un terzo degli 
Stati membri che totalizzano almeno un terzo della popolazione dell'Unione, la decisione non è 
adottata. 
2. In deroga alle disposizioni di cui al paragrafo 1, il Consiglio delibera a maggioranza qualificata: 
— quando adotta una decisione che definisce un'azione o una posizione dell'Unione, sulla base di 
una decisione del Consiglio europeo relativa agli interessi e obiettivi strategici dell'Unione di cui 
all'articolo 22, paragrafo 1; 
— quando adotta una decisione che definisce un'azione o una posizione dell'Unione in base a una 
proposta dell'alto rappresentante dell'Unione per gli affari esteri e la politica di sicurezza presen­
tata in seguito a una richiesta specifica rivolta a quest'ultimo dal Consiglio europeo di sua 
iniziativa o su iniziativa dell'alto rappresentante;
IT 7.6.2016 Gazzetta ufficiale dell’Unione europea C 202/33
 
— quando adotta decisioni relative all'attuazione di una decisione che definisce un'azione o una 
posizione dell'Unione; 
— quando nomina un rappresentante speciale ai sensi dell'articolo 33. 
Se un membro del Consiglio dichiara che, per specificati e vitali motivi di politica nazionale, intende 
opporsi all'adozione di una decisione che richiede la maggioranza qualificata, non si procede alla 
votazione. L'alto rappresentante cerca, in stretta consultazione con lo Stato membro interessato, una 
soluzione accettabile per quest'ultimo. In mancanza di un risultato il Consiglio, deliberando a mag­
gioranza qualificata, può chiedere che della questione sia investito il Consiglio europeo, in vista di 
una decisione all'unanimità. 
3. Il Consiglio europeo può adottare all'unanimità una decisione che preveda che il Consiglio 
delibera a maggioranza qualificata in casi diversi da quelli contemplati al paragrafo 2. 
4. I paragrafi 2 e 3 non si applicano alle decisioni che hanno implicazioni nel settore militare 
o della difesa. 
5. Per le questioni procedurali il Consiglio delibera alla maggioranza dei suoi membri. 
Articolo 32 
(ex articolo 16 del TUE) 
Gli Stati membri si consultano in sede di Consiglio europeo e di Consiglio in merito a qualsiasi 
questione di politica estera e di sicurezza di interesse generale per definire un approccio comune. 
Prima di intraprendere qualsiasi azione sulla scena internazionale o di assumere qualsiasi impegno 
che possa ledere gli interessi dell'Unione, ciascuno Stato membro consulta gli altri in sede di 
Consiglio europeo o di Consiglio. Gli Stati membri assicurano, mediante la convergenza delle loro 
azioni, che l'Unione possa affermare i suoi interessi e i suoi valori sulla scena internazionale. Gli Stati 
membri sono solidali tra loro. 
Quando il Consiglio europeo o il Consiglio hanno definito un approccio comune dell'Unione ai sensi 
del primo comma, l'alto rappresentante dell'Unione per gli affari esteri e la politica di sicurezza e i 
ministri degli affari esteri degli Stati membri coordinano le loro attività nell'ambito del Consiglio. 
Le missioni diplomatiche degli Stati membri e le delegazioni dell'Unione nei paesi terzi e presso le 
organizzazioni internazionali cooperano tra di loro e contribuiscono alla formulazione e all'attua­
zione dell'approccio comune. 
Articolo 33 
(ex articolo 18 del TUE) 
Il Consiglio, su proposta dell'alto rappresentante dell'Unione per gli affari esteri e la politica di 
sicurezza, può nominare un rappresentante speciale con un mandato per problemi politici specifici. 
Il rappresentante speciale esercita il mandato sotto l'autorità dell'alto rappresentante.
IT C 202/34 Gazzetta ufficiale dell’Unione europea 7.6.2016
 
Articolo 34 
(ex articolo 19 del TUE) 
1. Gli Stati membri coordinano la propria azione nelle organizzazioni internazionali e in occa­
sione di conferenze internazionali. In queste sedi essi difendono le posizioni dell'Unione. L'alto 
rappresentante dell'Unione per gli affari esteri e la politica di sicurezza assicura l'organizzazione di 
tale coordinamento. 
Nelle organizzazioni internazionali e in occasione di conferenze internazionali alle quali non tutti gli 
Stati membri partecipano, quelli che vi partecipano difendono le posizioni dell'Unione. 
2. Conformemente all'articolo 24, paragrafo 3, gli Stati membri rappresentati nelle organizza­
zioni internazionali o nelle conferenze internazionali alle quali non tutti gli Stati membri parteci­
pano, tengono informati questi ultimi e l'alto rappresentante in merito ad ogni questione di interesse 
comune. 
Gli Stati membri che sono anche membri del Consiglio di sicurezza delle Nazioni Unite si concer­
teranno e terranno pienamente informati gli altri Stati membri e l'alto rappresentante. Gli Stati 
membri che sono membri del Consiglio di sicurezza difenderanno, nell'esercizio delle loro funzioni, 
le posizioni e l'interesse dell'Unione, fatte salve le responsabilità che loro incombono in forza delle 
disposizioni della Carta delle Nazioni Unite. 
Allorché l'Unione ha definito una posizione su un tema all'ordine del giorno del Consiglio di 
sicurezza delle Nazioni Unite, gli Stati membri che vi partecipano chiedono che l'alto rappresentante 
sia invitato a presentare la posizione dell'Unione. 
Articolo 35 
(ex articolo 20 del TUE) 
Le missioni diplomatiche e consolari degli Stati membri e le delegazioni dell'Unione nei paesi terzi 
e nelle conferenze internazionali, nonché le loro rappresentanze presso le organizzazioni interna­
zionali, cooperano al fine di garantire il rispetto e l'attuazione delle decisioni che definiscono 
posizioni e azioni dell'Unione adottate in virtù del presente capo. 
Esse intensificano la loro cooperazione procedendo a scambi di informazioni e a valutazioni comuni. 
Esse contribuiscono all'attuazione del diritto di tutela dei cittadini dell'Unione nel territorio dei paesi 
terzi di cui all'articolo 20, paragrafo 2, lettera c) del trattato sul funzionamento dell'Unione europea 
e delle misure adottate in applicazione dell'articolo 23 di detto trattato. 
Articolo 36 
(ex articolo 21 del TUE) 
L'alto rappresentante dell'Unione per gli affari esteri e la politica di sicurezza consulta regolarmente il 
Parlamento europeo sui principali aspetti e sulle scelte fondamentali della politica estera e di sicu­
rezza comune e della politica di sicurezza e di difesa comune e lo informa dell'evoluzione di tali 
politiche. Egli provvede affinché le opinioni del Parlamento europeo siano debitamente prese in 
considerazione. I rappresentanti speciali possono essere associati all'informazione del Parlamento 
europeo.
IT 7.6.2016 Gazzetta ufficiale dell’Unione europea C 202/35
 
Il Parlamento europeo può rivolgere interrogazioni o formulare raccomandazioni al Consiglio e 
all'alto rappresentante. Esso procede due volte all'anno ad un dibattito sui progressi compiuti nel­
l'attuazione della politica estera e di sicurezza comune, compresa la politica di sicurezza e di difesa 
comune. 
Articolo 37 
(ex articolo 24 del TUE) 
L'Unione può concludere accordi con uno o più Stati o organizzazioni internazionali nei settori di 
pertinenza del presente capo. 
Articolo 38 
(ex articolo 25 del TUE) 
Fatto salvo l'articolo 240 del trattato sul funzionamento dell'Unione europea, un comitato politico 
e di sicurezza controlla la situazione internazionale nei settori che rientrano nella politica estera e di 
sicurezza comune e contribuisce a definire le politiche formulando pareri per il Consiglio, a richiesta 
di questo, dell'alto rappresentante dell'Unione per gli affari esteri e la politica di sicurezza o di 
propria iniziativa. Esso controlla altresì l'attuazione delle politiche concordate, fatte salve le compe­
tenze dell'alto rappresentante. 
Nel quadro del presente capo, il comitato politico e di sicurezza esercita, sotto la responsabilità del 
Consiglio e dell'alto rappresentante, il controllo politico e la direzione strategica delle operazioni di 
gestione delle crisi previste all'articolo 43. 
Ai fini di un'operazione di gestione delle crisi e per la durata della stessa, quali sono determinate dal 
Consiglio, quest'ultimo può autorizzare il comitato a prendere le decisioni appropriate in merito al 
controllo politico e alla direzione strategica dell'operazione. 
Articolo 39 
Conformemente all'articolo 16 del trattato sul funzionamento dell'Unione europea e in deroga al 
paragrafo 2 di detto articolo, il Consiglio adotta una decisione che stabilisce le norme relative alla 
protezione delle persone fisiche con riguardo al trattamento dei dati di carattere personale da parte 
degli Stati membri nell'esercizio di attività che rientrano nel campo di applicazione del presente capo, 
e le norme relative alla libera circolazione di tali dati. Il rispetto di tali norme è soggetto al controllo 
di autorità indipendenti.
IT C 202/36 Gazzetta ufficiale dell’Unione europea 7.6.2016
 
Articolo 40 
(ex articolo 47 del TUE) 
L'attuazione della politica estera e di sicurezza comune lascia impregiudicata l'applicazione delle 
procedure e la rispettiva portata delle attribuzioni delle istituzioni previste dai trattati per l'esercizio 
delle competenze dell'Unione di cui agli articoli da 3 a 6 del trattato sul funzionamento dell'Unione 
europea. 
L'attuazione delle politiche previste in tali articoli lascia parimenti impregiudicata l'applicazione delle 
procedure e la rispettiva portata delle attribuzioni delle istituzioni previste dai trattati per l'esercizio 
delle competenze dell'Unione a titolo del presente capo. 
Articolo 41 
(ex articolo 28 del TUE) 
1. Le spese amministrative che le istituzioni sostengono per l'attuazione del presente capo sono 
a carico del bilancio dell'Unione. 
2. Le spese operative cui dà luogo l'attuazione del presente capo sono anch'esse a carico del 
bilancio dell'Unione, eccetto le spese derivanti da operazioni che hanno implicazioni nel settore 
militare o della difesa, e a meno che il Consiglio, deliberando all'unanimità, decida altrimenti. 
Nei casi in cui non sono a carico del bilancio dell'Unione, le spese sono a carico degli Stati membri 
secondo un criterio di ripartizione basato sul prodotto nazionale lordo, a meno che il Consiglio, 
deliberando all'unanimità, non stabilisca altrimenti. Per quanto riguarda le spese derivanti da opera­
zioni che hanno implicazioni nel settore militare o della difesa, gli Stati membri i cui rappresentanti 
in Consiglio hanno fatto una dichiarazione formale a norma dell'articolo 31, paragrafo 1, secondo 
comma, non sono obbligati a contribuire al loro finanziamento. 
3. Il Consiglio adotta una decisione che stabilisce le procedure specifiche per garantire il rapido 
accesso agli stanziamenti del bilancio dell'Unione destinati al finanziamento urgente di iniziative nel 
quadro della politica estera e di sicurezza comune, in particolare ai preparativi di una missione di cui 
all'articolo 42, paragrafo 1 e all'articolo 43. Esso delibera previa consultazione del Parlamento 
europeo. 
I preparativi delle missioni di cui all'articolo 42, paragrafo 1 e all'articolo 43 che non sono a carico 
del bilancio dell'Unione sono finanziati mediante un fondo iniziale costituito da contributi degli Stati 
membri. 
Il Consiglio adotta a maggioranza qualificata, su proposta dell'alto rappresentante dell'Unione per gli 
affari esteri e la politica di sicurezza, le decisioni che fissano: 
a) le modalità di costituzione e finanziamento del fondo iniziale, in particolare le dotazioni finan­
ziarie assegnategli; 
b) le modalità di gestione del fondo iniziale;
IT 7.6.2016 Gazzetta ufficiale dell’Unione europea C 202/37
 
c) le modalità di controllo finanziario. 
Quando la missione prevista conformemente all'articolo 42, paragrafo 1 e all'articolo 43 non può 
essere a carico del bilancio dell'Unione, il Consiglio autorizza l'alto rappresentante a ricorrere a detto 
fondo. L'alto rappresentante riferisce al Consiglio sull'esecuzione di tale mandato. 
SEZIONE 2 
DISPOSIZIONI SULLA POLITICA DI SICUREZZA E DI DIFESA COMUNE 
Articolo 42 
(ex articolo 17 del TUE) 
1. La politica di sicurezza e di difesa comune costituisce parte integrante della politica estera e di 
sicurezza comune. Essa assicura che l'Unione disponga di una capacità operativa ricorrendo a mezzi 
civili e militari. L'Unione può avvalersi di tali mezzi in missioni al suo esterno per garantire il 
mantenimento della pace, la prevenzione dei conflitti e il rafforzamento della sicurezza internazio­
nale, conformemente ai principi della Carta delle Nazioni Unite. L'esecuzione di tali compiti si basa 
sulle capacità fornite dagli Stati membri. 
2. La politica di sicurezza e di difesa comune comprende la graduale definizione di una politica di 
difesa comune dell'Unione. Questa condurrà a una difesa comune quando il Consiglio europeo, 
deliberando all'unanimità, avrà così deciso. In questo caso, il Consiglio europeo raccomanda agli 
Stati membri di adottare una decisione in tal senso conformemente alle rispettive norme costituzio­
nali. 
La politica dell'Unione a norma della presente sezione non pregiudica il carattere specifico della 
politica di sicurezza e di difesa di taluni Stati membri, rispetta gli obblighi di alcuni Stati membri, 
i quali ritengono che la loro difesa comune si realizzi tramite l'Organizzazione del trattato del Nord- 
Atlantico (NATO), nell'ambito del trattato dell'Atlantico del Nord, ed è compatibile con la politica di 
sicurezza e di difesa comune adottata in tale contesto. 
3. Gli Stati membri mettono a disposizione dell'Unione, per l'attuazione della politica di sicurezza 
e di difesa comune, capacità civili e militari per contribuire al conseguimento degli obiettivi definiti 
dal Consiglio. Gli Stati membri che costituiscono tra loro forze multinazionali possono mettere 
anche tali forze a disposizione della politica di sicurezza e di difesa comune. 
Gli Stati membri s'impegnano a migliorare progressivamente le loro capacità militari. L'Agenzia nel 
settore dello sviluppo delle capacità di difesa, della ricerca, dell'acquisizione e degli armamenti (in 
appresso denominata "Agenzia europea per la difesa") individua le esigenze operative, promuove 
misure per rispondere a queste, contribuisce a individuare e, se del caso, mettere in atto qualsiasi 
misura utile a rafforzare la base industriale e tecnologica del settore della difesa, partecipa alla 
definizione di una politica europea delle capacità e degli armamenti, e assiste il Consiglio nella 
valutazione del miglioramento delle capacità militari.
IT C 202/38 Gazzetta ufficiale dell’Unione europea 7.6.2016
 
4. Le decisioni relative alla politica di sicurezza e di difesa comune, comprese quelle inerenti 
all'avvio di una missione di cui al presente articolo, sono adottate dal Consiglio che delibera all'una­
nimità su proposta dell'alto rappresentante dell'Unione per gli affari esteri e la politica di sicurezza o 
su iniziativa di uno Stato membro. L'alto rappresentante può proporre il ricorso sia ai mezzi 
nazionali sia agli strumenti dell'Unione, se del caso congiuntamente alla Commissione. 
5. Il Consiglio può affidare lo svolgimento di una missione, nell'ambito dell'Unione, a un gruppo 
di Stati membri allo scopo di preservare i valori dell'Unione e di servirne gli interessi. Lo svolgimento 
di detta missione è disciplinato dall'articolo 44. 
6. Gli Stati membri che rispondono a criteri più elevati in termini di capacità militari e che hanno 
sottoscritto impegni più vincolanti in materia ai fini delle missioni più impegnative instaurano una 
cooperazione strutturata permanente nell'ambito dell'Unione. Detta cooperazione è disciplinata dal­
l'articolo 46. Essa lascia impregiudicato l'articolo 43. 
7. Qualora uno Stato membro subisca un'aggressione armata nel suo territorio, gli altri Stati 
membri sono tenuti a prestargli aiuto e assistenza con tutti i mezzi in loro possesso, in conformità 
dell'articolo 51 della Carta delle Nazioni Unite. Ciò non pregiudica il carattere specifico della politica 
di sicurezza e di difesa di taluni Stati membri. 
Gli impegni e la cooperazione in questo settore rimangono conformi agli impegni assunti nell'ambito 
dell'Organizzazione del trattato del Nord-Atlantico che resta, per gli Stati che ne sono membri, il 
fondamento della loro difesa collettiva e l'istanza di attuazione della stessa. 
Articolo 43 
1. Le missioni di cui all'articolo 42, paragrafo 1, nelle quali l'Unione può ricorrere a mezzi civili 
e militari, comprendono le azioni congiunte in materia di disarmo, le missioni umanitarie e di 
soccorso, le missioni di consulenza e assistenza in materia militare, le missioni di prevenzione dei 
conflitti e di mantenimento della pace e le missioni di unità di combattimento per la gestione delle 
crisi, comprese le missioni tese al ristabilimento della pace e le operazioni di stabilizzazione al 
termine dei conflitti. Tutte queste missioni possono contribuire alla lotta contro il terrorismo, anche 
tramite il sostegno a paesi terzi per combattere il terrorismo sul loro territorio. 
2. Il Consiglio adotta decisioni relative alle missioni di cui al paragrafo 1 stabilendone l'obiettivo, 
la portata e le modalità generali di realizzazione. L'alto rappresentante dell'Unione per gli affari esteri 
e la politica di sicurezza, sotto l'autorità del Consiglio e in stretto e costante contatto con il comitato 
politico e di sicurezza, provvede a coordinare gli aspetti civili e militari di tali missioni. 
Articolo 44 
1. Nel quadro delle decisioni adottate in conformità dell'articolo 43, il Consiglio può affidare la 
realizzazione di una missione a un gruppo di Stati membri che lo desiderano e dispongono delle 
capacità necessarie per tale missione. Tali Stati membri, in associazione con l'alto rappresentante 
dell'Unione per gli affari esteri e la politica di sicurezza, si accordano sulla gestione della missione.
IT 7.6.2016 Gazzetta ufficiale dell’Unione europea C 202/39
 
2. Gli Stati membri che partecipano alla realizzazione della missione informano periodicamente il 
Consiglio dell'andamento della missione, di propria iniziativa o a richiesta di un altro Stato membro. 
Gli Stati membri partecipanti investono immediatamente il Consiglio della questione se la realizza­
zione di tale missione genera conseguenze di ampia portata o se impone una modifica dell'obiettivo, 
della portata o delle modalità della missione stabiliti nelle decisioni di cui al paragrafo 1. In tal caso 
il Consiglio adotta le decisioni necessarie. 
Articolo 45 
1. L'Agenzia europea per la difesa, di cui all'articolo 42, paragrafo 3 e posta sotto l'autorità del 
Consiglio, ha il compito di: 
a) contribuire a individuare gli obiettivi di capacità militari degli Stati membri e a valutare il rispetto 
degli impegni in materia di capacità assunti dagli Stati membri; 
b) promuovere l'armonizzazione delle esigenze operative e l'adozione di metodi di acquisizione 
efficienti e compatibili; 
c) proporre progetti multilaterali per il conseguimento degli obiettivi in termini di capacità militari e 
assicurare il coordinamento dei programmi attuati dagli Stati membri e la gestione di programmi 
di cooperazione specifici; 
d) sostenere la ricerca nel settore della tecnologia della difesa, coordinare e pianificare attività di 
ricerca congiunte e studi per delineare le soluzioni tecniche che rispondono alle esigenze operative 
future; 
e) contribuire a individuare e, se del caso, attuare qualsiasi misura utile per potenziare la base 
industriale e tecnologica del settore della difesa e per migliorare l'efficacia delle spese militari. 
2. L'Agenzia europea per la difesa è aperta a tutti gli Stati membri che desiderano parteciparvi. Il 
Consiglio, deliberando a maggioranza qualificata, adotta una decisione che fissa lo statuto, la sede e le 
modalità di funzionamento dell'Agenzia. Detta decisione tiene conto del grado di partecipazione 
effettiva alle attività dell'Agenzia. Nell'ambito dell'Agenzia sono costituiti gruppi specifici che riuni­
scono gli Stati membri impegnati in progetti congiunti. L'Agenzia svolge i suoi compiti in collega­
mento con la Commissione, se necessario. 
Articolo 46 
1. Gli Stati membri che desiderano partecipare alla cooperazione strutturata permanente di cui 
all'articolo 42, paragrafo 6 e che rispondono ai criteri e sottoscrivono gli impegni in materia di 
capacità militari specificati nel protocollo sulla cooperazione strutturata permanente notificano la 
loro intenzione al Consiglio e all'alto rappresentante dell'Unione per gli affari esteri e la politica di 
sicurezza. 
2. Entro tre mesi dalla notifica di cui al paragrafo 1, il Consiglio adotta una decisione che 
istituisce la cooperazione strutturata permanente e fissa l'elenco degli Stati membri partecipanti. Il 
Consiglio delibera a maggioranza qualificata previa consultazione dell'alto rappresentante.
IT C 202/40 Gazzetta ufficiale dell’Unione europea 7.6.2016
 
3. Ogni Stato membro che, in una fase successiva, desideri partecipare alla cooperazione struttu­
rata permanente notifica la sua intenzione al Consiglio e all'alto rappresentante. 
Il Consiglio adotta una decisione che conferma la partecipazione dello Stato membro interessato che 
risponde ai criteri e sottoscrive gli impegni di cui agli articoli 1 e 2 del protocollo sulla cooperazione 
strutturata permanente. Il Consiglio delibera a maggioranza qualificata previa consultazione dell'alto 
rappresentante. Solo i membri del Consiglio che rappresentano gli Stati membri partecipanti pren­
dono parte al voto. 
Per maggioranza qualificata s'intende quella definita conformemente all'articolo 238, paragrafo 3, 
lettera a) del trattato sul funzionamento dell'Unione europea. 
4. Se uno Stato membro partecipante non soddisfa più i criteri o non può più assolvere gli 
impegni di cui agli articoli 1 e 2 del protocollo sulla cooperazione strutturata permanente, il 
Consiglio può adottare una decisione che sospende la partecipazione di questo Stato. 
Il Consiglio delibera a maggioranza qualificata. Solo i membri del Consiglio che rappresentano gli 
Stati membri partecipanti, ad eccezione dello Stato membro in questione, prendono parte al voto. 
Per maggioranza qualificata s'intende quella definita conformemente all'articolo 238, paragrafo 3, 
lettera a) del trattato sul funzionamento dell'Unione europea. 
5. Se uno Stato membro partecipante desidera ritirarsi dalla cooperazione strutturata permanente 
notifica la sua decisione al Consiglio, che prende atto del fatto che la partecipazione dello Stato 
membro in questione termina. 
6. Le decisioni e le raccomandazioni del Consiglio prese nel quadro della cooperazione strutturata 
permanente, diverse da quelle previste ai paragrafi da 2 a 5, sono adottate all'unanimità. Ai fini del 
presente paragrafo l'unanimità è costituita dai voti dei soli rappresentanti degli Stati membri parte­
cipanti. 
TITOLO VI 
DISPOSIZIONI FINALI 
Articolo 47 
L'Unione ha personalità giuridica. 
Articolo 48 
(ex articolo 48 del TUE) 
1. I trattati possono essere modificati conformemente a una procedura di revisione ordinaria. 
Possono inoltre essere modificati conformemente a procedure di revisione semplificate.
IT 7.6.2016 Gazzetta ufficiale dell’Unione europea C 202/41
 
Procedura di revisione ordinaria 
2. Il governo di qualsiasi Stato membro, il Parlamento europeo o la Commissione possono 
sottoporre al Consiglio progetti intesi a modificare i trattati. Tali progetti possono, tra l'altro, essere 
intesi ad accrescere o a ridurre le competenze attribuite all'Unione nei trattati. Tali progetti sono 
trasmessi dal Consiglio al Consiglio europeo e notificati ai parlamenti nazionali. 
3. Qualora il Consiglio europeo, previa consultazione del Parlamento europeo e della Commis­
sione, adotti a maggioranza semplice una decisione favorevole all'esame delle modifiche proposte, il 
presidente del Consiglio europeo convoca una convenzione composta da rappresentanti dei parla­
menti nazionali, dei capi di Stato o di governo degli Stati membri, del Parlamento europeo e della 
Commissione. In caso di modifiche istituzionali nel settore monetario, è consultata anche la Banca 
centrale europea. La convenzione esamina i progetti di modifica e adotta per consenso una racco­
mandazione a una conferenza dei rappresentanti dei governi degli Stati membri quale prevista al 
paragrafo 4. 
Il Consiglio europeo può decidere a maggioranza semplice, previa approvazione del Parlamento 
europeo, di non convocare una convenzione qualora l'entità delle modifiche non lo giustifichi. In 
questo caso, il Consiglio europeo definisce il mandato per una conferenza dei rappresentanti dei 
governi degli Stati membri. 
4. Una conferenza dei rappresentanti dei governi degli Stati membri è convocata dal presidente del 
Consiglio allo scopo di stabilire di comune accordo le modifiche da apportare ai trattati. 
Le modifiche entrano in vigore dopo essere state ratificate da tutti gli Stati membri conformemente 
alle rispettive norme costituzionali. 
5. Qualora, al termine di un periodo di due anni a decorrere dalla firma di un trattato che 
modifica i trattati, i quattro quinti degli Stati membri abbiano ratificato detto trattato e uno o più 
Stati membri abbiano incontrato difficoltà nelle procedure di ratifica, la questione è deferita al 
Consiglio europeo. 
Procedure di revisione semplificate 
6. Il governo di qualsiasi Stato membro, il Parlamento europeo o la Commissione possono 
sottoporre al Consiglio europeo progetti intesi a modificare in tutto o in parte le disposizioni della 
parte terza del trattato sul funzionamento dell'Unione europea relative alle politiche e azioni interne 
dell'Unione. 
Il Consiglio europeo può adottare una decisione che modifica in tutto o in parte le disposizioni della 
parte terza del trattato sul funzionamento dell'Unione europea. Il Consiglio europeo delibera all'una­
nimità previa consultazione del Parlamento europeo, della Commissione e, in caso di modifiche 
istituzionali nel settore monetario, della Banca centrale europea. Tale decisione entra in vigore 
solo previa approvazione degli Stati membri conformemente alle rispettive norme costituzionali. 
La decisione di cui al secondo comma non può estendere le competenze attribuite all'Unione nei 
trattati.
IT C 202/42 Gazzetta ufficiale dell’Unione europea 7.6.2016
 
7. Quando il trattato sul funzionamento dell'Unione europea o il titolo V del presente trattato 
prevedono che il Consiglio deliberi all'unanimità in un settore o in un caso determinato, il Consiglio 
europeo può adottare una decisione che consenta al Consiglio di deliberare a maggioranza qualificata 
in detto settore o caso. Il presente comma non si applica alle decisioni che hanno implicazioni 
militari o che rientrano nel settore della difesa. 
Quando il trattato sul funzionamento dell'Unione europea prevede che il Consiglio adotti atti legi­
slativi secondo una procedura legislativa speciale, il Consiglio europeo può adottare una decisione che 
consenta l'adozione di tali atti secondo la procedura legislativa ordinaria. 
Ogni iniziativa presa dal Consiglio europeo in base al primo o al secondo comma è trasmessa ai 
parlamenti nazionali. In caso di opposizione di un parlamento nazionale notificata entro sei mesi 
dalla data di tale trasmissione, la decisione di cui al primo o al secondo comma non è adottata. In 
assenza di opposizione, il Consiglio europeo può adottare detta decisione. 
Per l'adozione delle decisioni di cui al primo o al secondo comma, il Consiglio europeo delibera 
all'unanimità previa approvazione del Parlamento europeo, che si pronuncia a maggioranza dei 
membri che lo compongono. 
Articolo 49 
(ex articolo 49 del TUE) 
Ogni Stato europeo che rispetti i valori di cui all'articolo 2 e si impegni a promuoverli può 
domandare di diventare membro dell'Unione. Il Parlamento europeo e i parlamenti nazionali sono 
informati di tale domanda. Lo Stato richiedente trasmette la sua domanda al Consiglio, che si 
pronuncia all'unanimità, previa consultazione della Commissione e previa approvazione del Parla­
mento europeo, che si pronuncia a maggioranza dei membri che lo compongono. Si tiene conto dei 
criteri di ammissibilità convenuti dal Consiglio europeo. 
Le condizioni per l'ammissione e gli adattamenti dei trattati su cui è fondata l'Unione, da essa 
determinati, formano l'oggetto di un accordo tra gli Stati membri e lo Stato richiedente. Tale accordo 
è sottoposto a ratifica da tutti gli Stati contraenti conformemente alle loro rispettive norme costi­
tuzionali. 
Articolo 50 
1. Ogni Stato membro può decidere, conformemente alle proprie norme costituzionali, di recedere 
dall'Unione. 
2. Lo Stato membro che decide di recedere notifica tale intenzione al Consiglio europeo. Alla luce 
degli orientamenti formulati dal Consiglio europeo, l'Unione negozia e conclude con tale Stato un 
accordo volto a definire le modalità del recesso, tenendo conto del quadro delle future relazioni con 
l'Unione. L'accordo è negoziato conformemente all'articolo 218, paragrafo 3 del trattato sul fun­
zionamento dell'Unione europea. Esso è concluso a nome dell'Unione dal Consiglio, che delibera a 
maggioranza qualificata previa approvazione del Parlamento europeo.
IT 7.6.2016 Gazzetta ufficiale dell’Unione europea C 202/43
 
3. I trattati cessano di essere applicabili allo Stato interessato a decorrere dalla data di entrata in 
vigore dell'accordo di recesso o, in mancanza di tale accordo, due anni dopo la notifica di cui al 
paragrafo 2, salvo che il Consiglio europeo, d'intesa con lo Stato membro interessato, decida 
all'unanimità di prorogare tale termine. 
4. Ai fini dei paragrafi 2 e 3, il membro del Consiglio europeo e del Consiglio che rappresenta lo 
Stato membro che recede non partecipa né alle deliberazioni né alle decisioni del Consiglio europeo e 
del Consiglio che lo riguardano. 
Per maggioranza qualificata s'intende quella definita conformemente all'articolo 238, paragrafo 3, 
lettera b) del trattato sul funzionamento dell'Unione europea. 
5. Se lo Stato che ha receduto dall'Unione chiede di aderirvi nuovamente, tale richiesta è oggetto 
della procedura di cui all'articolo 49. 
Articolo 51 
I protocolli e gli allegati ai trattati ne costituiscono parte integrante. 
Articolo 52 
1. I trattati si applicano al Regno del Belgio, alla Repubblica di Bulgaria, alla Repubblica ceca, al 
Regno di Danimarca, alla Repubblica federale di Germania, alla Repubblica di Estonia, all'Irlanda, alla 
Repubblica ellenica, al Regno di Spagna, alla Repubblica francese, alla Repubblica di Croazia, alla 
Repubblica italiana, alla Repubblica di Cipro, alla Repubblica di Lettonia, alla Repubblica di Lituania, 
al Granducato di Lussemburgo, alla Repubblica di Ungheria, alla Repubblica di Malta, al Regno dei 
Paesi Bassi, alla Repubblica d'Austria, alla Repubblica di Polonia, alla Repubblica portoghese, alla 
Romania, alla Repubblica di Slovenia, alla Repubblica slovacca, alla Repubblica di Finlandia, al Regno 
di Svezia e al Regno Unito di Gran Bretagna e Irlanda del Nord. 
2. Il campo di applicazione territoriale dei trattati è precisato all'articolo 355 del trattato sul 
funzionamento dell'Unione europea. 
Articolo 53 
(ex articolo 51 del TUE) 
Il presente trattato è concluso per una durata illimitata. 
Articolo 54 
(ex articolo 52 del TUE) 
1. Il presente trattato sarà ratificato dalle Alte parti contraenti conformemente alle loro rispettive 
norme costituzionali. Gli strumenti di ratifica saranno depositati presso il governo della Repubblica 
italiana.
IT C 202/44 Gazzetta ufficiale dell’Unione europea 7.6.2016
 
2. Il presente trattato entrerà in vigore il 1° gennaio 1993, se tutti gli strumenti di ratifica saranno 
stati depositati; altrimenti, il primo giorno del mese successivo all'avvenuto deposito dello strumento 
di ratifica da parte dello Stato firmatario che procederà per ultimo a tale formalità. 
Articolo 55 
(ex articolo 53 del TUE) 
1. Il presente trattato, redatto in unico esemplare in lingua bulgara, ceca, croata, danese, estone, 
finlandese, francese, greca, inglese, irlandese, italiana, lettone, lituana, maltese, neerlandese, polacca, 
portoghese, rumena, slovacca, slovena, spagnola, svedese, tedesca e ungherese, i testi in ciascuna di 
queste lingue facenti ugualmente fede, è depositato negli archivi del governo della Repubblica italiana, 
che provvederà a trasmetterne copia certificata conforme a ciascuno dei governi degli altri Stati 
firmatari. 
2. Il presente trattato può essere parimenti tradotto in qualsiasi altra lingua determinata da uno 
Stato membro che, in base all'ordinamento costituzionale dello Stato in questione, sia lingua ufficiale 
in tutto il suo territorio o in parte di esso. Lo Stato membro interessato fornisce copia certificata 
conforme di tale traduzione affinché sia depositata negli archivi del Consiglio. 
IN FEDE DI CHE, i plenipotenziari sottoscritti hanno apposto le loro firme in calce al presente trattato. 
Fatto a Maastricht, addì sette febbraio millenovecentonovantadue. 
(elenco dei firmatari non riprodotto)
IT 7.6.2016 Gazzetta ufficiale dell’Unione europea C 202/45

 
TRATTATO SUL FUNZIONAMENTO 
DELL'UNIONE EUROPEA 
(VERSIONE CONSOLIDATA)
IT 7.6.2016 Gazzetta ufficiale dell’Unione europea C 202/47

 
PREAMBOLO 
SUA MAESTÀ IL RE DEI BELGI, IL PRESIDENTE DELLA REPUBBLICA FEDERALE DI GERMANIA, IL PRESIDENTE 
DELLA REPUBBLICA FRANCESE, IL PRESIDENTE DELLA REPUBBLICA ITALIANA, SUA ALTEZZA REALE LA GRAN­
DUCHESSA DEL LUSSEMBURGO, SUA MAESTÀ LA REGINA DEI PAESI BASSI ( 1 ), 
DETERMINATI a porre le fondamenta di un'unione sempre più stretta fra i popoli europei, 
DECISI ad assicurare mediante un'azione comune il progresso economico e sociale dei loro Stati, 
eliminando le barriere che dividono l'Europa, 
ASSEGNANDO ai loro sforzi per scopo essenziale il miglioramento costante delle condizioni di vita e di 
occupazione dei loro popoli, 
RICONOSCENDO che l'eliminazione degli ostacoli esistenti impone un'azione concertata intesa a ga­
rantire la stabilità nell'espansione, l'equilibrio negli scambi e la lealtà nella concorrenza, 
SOLLECITI di rafforzare l'unità delle loro economie e di assicurarne lo sviluppo armonioso riducendo le 
disparità fra le differenti regioni e il ritardo di quelle meno favorite, 
DESIDEROSI di contribuire, grazie a una politica commerciale comune, alla soppressione progressiva 
delle restrizioni agli scambi internazionali, 
NELL'INTENTO di confermare la solidarietà che lega l'Europa ai paesi d'oltremare e desiderando assi­
curare lo sviluppo della loro prosperità conformemente ai principi dello statuto delle Nazioni Unite, 
RISOLUTI a rafforzare, mediante la costituzione di questo complesso di risorse, le difese della pace e 
della libertà e facendo appello agli altri popoli d'Europa, animati dallo stesso ideale, perché si 
associno al loro sforzo, 
DETERMINATI a promuovere lo sviluppo del massimo livello possibile di conoscenza nelle popolazioni 
attraverso un ampio accesso all'istruzione e attraverso l'aggiornamento costante, 
HANNO DESIGNATO a questo effetto come plenipotenziari: 
(elenco dei plenipotenziari non riprodotto) 
I QUALI, dopo avere scambiato i loro pieni poteri, riconosciuti in buona e debita forma, hanno 
convenuto le disposizioni che seguono.
IT 7.6.2016 Gazzetta ufficiale dell’Unione europea C 202/49
( 1 ) Successivamente sono divenuti membri dell'Unione europea la Repubblica di Bulgaria, la Repubblica ceca, il Regno di 
Danimarca, la Repubblica di Estonia, l'Irlanda, la Repubblica ellenica, il Regno di Spagna, la Repubblica di Croazia, la 
Repubblica di Cipro, la Repubblica di Lettonia, la Repubblica di Lituania, l'Ungheria, la Repubblica di Malta, la 
Repubblica d'Austria, la Repubblica di Polonia, la Repubblica portoghese, la Romania, la Repubblica di Slovenia, la 
Repubblica slovacca, la Repubblica di Finlandia, il Regno di Svezia e il Regno Unito di Gran Bretagna e d'Irlanda del 
Nord.
 
PARTE PRIMA 
PRINCIPI 
Articolo 1 
1. Il presente trattato organizza il funzionamento dell'Unione e determina i settori, la delimita­
zione e le modalità d'esercizio delle sue competenze. 
2. Il presente trattato e il trattato sull'Unione europea costituiscono i trattati su cui è fondata 
l'Unione. I due trattati, che hanno lo stesso valore giuridico, sono denominati «i trattati». 
TITOLO I 
CATEGORIE E SETTORI DI COMPETENZA DELL'UNIONE 
Articolo 2 
1. Quando i trattati attribuiscono all'Unione una competenza esclusiva in un determinato settore, 
solo l'Unione può legiferare e adottare atti giuridicamente vincolanti. Gli Stati membri possono farlo 
autonomamente solo se autorizzati dall'Unione oppure per dare attuazione agli atti dell'Unione. 
2. Quando i trattati attribuiscono all'Unione una competenza concorrente con quella degli Stati 
membri in un determinato settore, l'Unione e gli Stati membri possono legiferare e adottare atti 
giuridicamente vincolanti in tale settore. Gli Stati membri esercitano la loro competenza nella misura 
in cui l'Unione non ha esercitato la propria. Gli Stati membri esercitano nuovamente la loro 
competenza nella misura in cui l'Unione ha deciso di cessare di esercitare la propria. 
3. Gli Stati membri coordinano le loro politiche economiche e occupazionali secondo le modalità 
previste dal presente trattato, la definizione delle quali è di competenza dell'Unione. 
4. L'Unione ha competenza, conformemente alle disposizioni del trattato sull'Unione europea, per 
definire e attuare una politica estera e di sicurezza comune, compresa la definizione progressiva di 
una politica di difesa comune. 
5. In taluni settori e alle condizioni previste dai trattati, l'Unione ha competenza per svolgere 
azioni intese a sostenere, coordinare o completare l'azione degli Stati membri, senza tuttavia sosti­
tuirsi alla loro competenza in tali settori. 
Gli atti giuridicamente vincolanti dell'Unione adottati in base a disposizioni dei trattati relative a tali 
settori non possono comportare un'armonizzazione delle disposizioni legislative e regolamentari 
degli Stati membri. 
6. La portata e le modalità d'esercizio delle competenze dell'Unione sono determinate dalle 
disposizioni dei trattati relative a ciascun settore.
IT C 202/50 Gazzetta ufficiale dell’Unione europea 7.6.2016
 
Articolo 3 
1. L'Unione ha competenza esclusiva nei seguenti settori: 
a) unione doganale; 
b) definizione delle regole di concorrenza necessarie al funzionamento del mercato interno; 
c) politica monetaria per gli Stati membri la cui moneta è l'euro; 
d) conservazione delle risorse biologiche del mare nel quadro della politica comune della pesca; 
e) politica commerciale comune. 
2. L'Unione ha inoltre competenza esclusiva per la conclusione di accordi internazionali allorché 
tale conclusione è prevista in un atto legislativo dell'Unione o è necessaria per consentirle di 
esercitare le sue competenze a livello interno o nella misura in cui può incidere su norme comuni 
o modificarne la portata. 
Articolo 4 
1. L'Unione ha competenza concorrente con quella degli Stati membri quando i trattati le attribui­
scono una competenza che non rientra nei settori di cui agli articoli 3 e 6. 
2. L'Unione ha una competenza concorrente con quella degli Stati membri nei principali seguenti 
settori: 
a) mercato interno; 
b) politica sociale, per quanto riguarda gli aspetti definiti nel presente trattato; 
c) coesione economica, sociale e territoriale; 
d) agricoltura e pesca, tranne la conservazione delle risorse biologiche del mare; 
e) ambiente; 
f) protezione dei consumatori; 
g) trasporti; 
h) reti transeuropee; 
i) energia;
IT 7.6.2016 Gazzetta ufficiale dell’Unione europea C 202/51
 
j) spazio di libertà, sicurezza e giustizia; 
k) problemi comuni di sicurezza in materia di sanità pubblica, per quanto riguarda gli aspetti definiti 
nel presente trattato. 
3. Nei settori della ricerca, dello sviluppo tecnologico e dello spazio, l'Unione ha competenza per 
condurre azioni, in particolare la definizione e l'attuazione di programmi, senza che l'esercizio di tale 
competenza possa avere per effetto di impedire agli Stati membri di esercitare la loro. 
4. Nei settori della cooperazione allo sviluppo e dell'aiuto umanitario, l'Unione ha competenza per 
condurre azioni e una politica comune, senza che l'esercizio di tale competenza possa avere per 
effetto di impedire agli Stati membri di esercitare la loro. 
Articolo 5 
1. Gli Stati membri coordinano le loro politiche economiche nell'ambito dell'Unione. A tal fine il 
Consiglio adotta delle misure, in particolare gli indirizzi di massima per dette politiche. 
Agli Stati membri la cui moneta è l'euro si applicano disposizioni specifiche. 
2. L'Unione prende misure per assicurare il coordinamento delle politiche occupazionali degli Stati 
membri, in particolare definendo gli orientamenti per dette politiche. 
3. L'Unione può prendere iniziative per assicurare il coordinamento delle politiche sociali degli 
Stati membri. 
Articolo 6 
L'Unione ha competenza per svolgere azioni intese a sostenere, coordinare o completare l'azione 
degli Stati membri. I settori di tali azioni, nella loro finalità europea, sono i seguenti: 
a) tutela e miglioramento della salute umana; 
b) industria; 
c) cultura; 
d) turismo; 
e) istruzione, formazione professionale, gioventù e sport;
IT C 202/52 Gazzetta ufficiale dell’Unione europea 7.6.2016
 
f) protezione civile; 
g) cooperazione amministrativa. 
TITOLO II 
DISPOSIZIONI DI APPLICAZIONE GENERALE 
Articolo 7 
L'Unione assicura la coerenza tra le sue varie politiche e azioni, tenendo conto dell'insieme dei suoi 
obiettivi e conformandosi al principio di attribuzione delle competenze. 
Articolo 8 
(ex articolo 3, paragrafo 2, del TCE) ( 1 ) 
Nelle sue azioni l'Unione mira ad eliminare le ineguaglianze, nonché a promuovere la parità, tra 
uomini e donne. 
Articolo 9 
Nella definizione e nell'attuazione delle sue politiche e azioni, l'Unione tiene conto delle esigenze 
connesse con la promozione di un elevato livello di occupazione, la garanzia di un'adeguata prote­
zione sociale, la lotta contro l'esclusione sociale e un elevato livello di istruzione, formazione e tutela 
della salute umana. 
Articolo 10 
Nella definizione e nell'attuazione delle sue politiche e azioni, l'Unione mira a combattere le di­
scriminazioni fondate sul sesso, la razza o l'origine etnica, la religione o le convinzioni personali, la 
disabilità, l'età o l'orientamento sessuale. 
Articolo 11 
(ex articolo 6 del TCE) 
Le esigenze connesse con la tutela dell'ambiente devono essere integrate nella definizione e nell'at­
tuazione delle politiche e azioni dell'Unione, in particolare nella prospettiva di promuovere lo 
sviluppo sostenibile.
IT 7.6.2016 Gazzetta ufficiale dell’Unione europea C 202/53
( 1 ) Tale rinvio è meramente indicativo. Per più ampi ragguagli si vedano le tabelle di corrispondenza tra la vecchia e la 
nuova numerazione dei trattati.
 
Articolo 12 
(ex articolo 153, paragrafo 2, del TCE) 
Nella definizione e nell'attuazione di altre politiche o attività dell'Unione sono prese in considera­
zione le esigenze inerenti alla protezione dei consumatori. 
Articolo 13 
Nella formulazione e nell’attuazione delle politiche dell'Unione nei settori dell’agricoltura, della pesca, 
dei trasporti, del mercato interno, della ricerca e sviluppo tecnologico e dello spazio, l'Unione e gli 
Stati membri tengono pienamente conto delle esigenze in materia di benessere degli animali in 
quanto esseri senzienti, rispettando nel contempo le disposizioni legislative o amministrative e le 
consuetudini degli Stati membri per quanto riguarda, in particolare, i riti religiosi, le tradizioni 
culturali e il patrimonio regionale. 
Articolo 14 
(ex articolo 16 del TCE) 
Fatti salvi l'articolo 4 del trattato sull'Unione europea e gli articoli 93, 106 e 107 del presente 
trattato, in considerazione dell'importanza dei servizi di interesse economico generale nell'ambito dei 
valori comuni dell'Unione, nonché del loro ruolo nella promozione della coesione sociale e territo­
riale, l'Unione e gli Stati membri, secondo le rispettive competenze e nell'ambito del campo di 
applicazione dei trattati, provvedono affinché tali servizi funzionino in base a principi e condizioni, 
in particolare economiche e finanziarie, che consentano loro di assolvere i propri compiti. Il Parla­
mento europeo e il Consiglio, deliberando mediante regolamenti secondo la procedura legislativa 
ordinaria, stabiliscono tali principi e fissano tali condizioni, fatta salva la competenza degli Stati 
membri, nel rispetto dei trattati, di fornire, fare eseguire e finanziare tali servizi. 
Articolo 15 
(ex articolo 255 del TCE) 
1. Al fine di promuovere il buon governo e garantire la partecipazione della società civile, le 
istituzioni, gli organi e gli organismi dell'Unione operano nel modo più trasparente possibile. 
2. Il Parlamento europeo si riunisce in seduta pubblica, così come il Consiglio allorché delibera e 
vota in relazione ad un progetto di atto legislativo. 
3. Qualsiasi cittadino dell'Unione e qualsiasi persona fisica o giuridica che risieda o abbia la sede 
sociale in uno Stato membro ha il diritto di accedere ai documenti delle istituzioni, organi e 
organismi dell'Unione, a prescindere dal loro supporto, secondo i principi e alle condizioni da 
definire a norma del presente paragrafo.
IT C 202/54 Gazzetta ufficiale dell’Unione europea 7.6.2016
 
I principi generali e le limitazioni a tutela di interessi pubblici o privati applicabili al diritto di accesso 
ai documenti sono stabiliti mediante regolamenti dal Parlamento europeo e dal Consiglio, che 
deliberano secondo la procedura legislativa ordinaria. 
Ciascuna istituzione, organo od organismo garantisce la trasparenza dei suoi lavori e definisce nel 
proprio regolamento interno disposizioni specifiche riguardanti l'accesso ai propri documenti, in 
conformità dei regolamenti di cui al secondo comma. 
La Corte di giustizia dell'Unione europea, la Banca centrale europea e la Banca europea per gli 
investimenti sono soggette al presente paragrafo soltanto allorché esercitano funzioni amministrative. 
Il Parlamento europeo e il Consiglio assicurano la pubblicità dei documenti relativi alle procedure 
legislative nel rispetto delle condizioni previste dai regolamenti di cui al secondo comma. 
Articolo 16 
(ex articolo 286 del TCE) 
1. Ogni persona ha diritto alla protezione dei dati di carattere personale che la riguardano. 
2. Il Parlamento europeo e il Consiglio, deliberando secondo la procedura legislativa ordinaria, 
stabiliscono le norme relative alla protezione delle persone fisiche con riguardo al trattamento dei 
dati di carattere personale da parte delle istituzioni, degli organi e degli organismi dell'Unione, 
nonché da parte degli Stati membri nell'esercizio di attività che rientrano nel campo di applicazione 
del diritto dell'Unione, e le norme relative alla libera circolazione di tali dati. Il rispetto di tali norme 
è soggetto al controllo di autorità indipendenti. 
Le norme adottate sulla base del presente articolo fanno salve le norme specifiche di cui all'arti­
colo 39 del trattato sull'Unione europea. 
Articolo 17 
1. L'Unione rispetta e non pregiudica lo status di cui le chiese e le associazioni o comunità 
religiose godono negli Stati membri in virtù del diritto nazionale. 
2. L'Unione rispetta ugualmente lo status di cui godono, in virtù del diritto nazionale, le orga­
nizzazioni filosofiche e non confessionali. 
3. Riconoscendone l'identità e il contributo specifico, l'Unione mantiene un dialogo aperto, tra­
sparente e regolare con tali chiese e organizzazioni.
IT 7.6.2016 Gazzetta ufficiale dell’Unione europea C 202/55
 
PARTE SECONDA 
NON DISCRIMINAZIONE E CITTADINANZA DELL'UNIONE 
Articolo 18 
(ex articolo 12 del TCE) 
Nel campo di applicazione dei trattati, e senza pregiudizio delle disposizioni particolari dagli stessi 
previste, è vietata ogni discriminazione effettuata in base alla nazionalità. 
Il Parlamento europeo e il Consiglio, deliberando secondo la procedura legislativa ordinaria, possono 
stabilire regole volte a vietare tali discriminazioni. 
Articolo 19 
(ex articolo 13 del TCE) 
1. Fatte salve le altre disposizioni dei trattati e nell'ambito delle competenze da essi conferite 
all'Unione, il Consiglio, deliberando all'unanimità secondo una procedura legislativa speciale e previa 
approvazione del Parlamento europeo, può prendere i provvedimenti opportuni per combattere le 
discriminazioni fondate sul sesso, la razza o l'origine etnica, la religione o le convinzioni personali, la 
disabilità, l'età o l'orientamento sessuale. 
2. In deroga al paragrafo 1, il Parlamento europeo e il Consiglio, deliberando secondo la proce­
dura legislativa ordinaria, possono adottare i principi di base delle misure di incentivazione dell'Unio­
ne, ad esclusione di qualsiasi armonizzazione delle disposizioni legislative e regolamentari degli Stati 
membri, destinate ad appoggiare le azioni degli Stati membri volte a contribuire alla realizzazione 
degli obiettivi di cui al paragrafo 1. 
Articolo 20 
(ex articolo 17 del TCE) 
1. È istituita una cittadinanza dell'Unione. È cittadino dell'Unione chiunque abbia la cittadinanza di 
uno Stato membro. La cittadinanza dell'Unione si aggiunge alla cittadinanza nazionale e non la 
sostituisce. 
2. I cittadini dell'Unione godono dei diritti e sono soggetti ai doveri previsti nei trattati. Essi 
hanno, tra l'altro: 
a) il diritto di circolare e di soggiornare liberamente nel territorio degli Stati membri; 
b) il diritto di voto e di eleggibilità alle elezioni del Parlamento europeo e alle elezioni comunali 
nello Stato membro in cui risiedono, alle stesse condizioni dei cittadini di detto Stato;
IT C 202/56 Gazzetta ufficiale dell’Unione europea 7.6.2016
 
c) il diritto di godere, nel territorio di un paese terzo nel quale lo Stato membro di cui hanno la 
cittadinanza non è rappresentato, della tutela delle autorità diplomatiche e consolari di qualsiasi 
Stato membro, alle stesse condizioni dei cittadini di detto Stato; 
d) il diritto di presentare petizioni al Parlamento europeo, di ricorrere al Mediatore europeo, di 
rivolgersi alle istituzioni e agli organi consultivi dell'Unione in una delle lingue dei trattati e di 
ricevere una risposta nella stessa lingua. 
Tali diritti sono esercitati secondo le condizioni e i limiti definiti dai trattati e dalle misure adottate in 
applicazione degli stessi. 
Articolo 21 
(ex articolo 18 del TCE) 
1. Ogni cittadino dell'Unione ha il diritto di circolare e di soggiornare liberamente nel territorio 
degli Stati membri, fatte salve le limitazioni e le condizioni previste dai trattati e dalle disposizioni 
adottate in applicazione degli stessi. 
2. Quando un'azione dell'Unione risulti necessaria per raggiungere questo obiettivo e salvo che i 
trattati non abbiano previsto poteri di azione a tal fine, il Parlamento europeo e il Consiglio, 
deliberando secondo la procedura legislativa ordinaria, possono adottare disposizioni intese a facili­
tare l'esercizio dei diritti di cui al paragrafo 1. 
3. Agli stessi fini enunciati al paragrafo 1 e salvo che i trattati non abbiano previsto poteri di 
azione a tale scopo, il Consiglio, deliberando secondo una procedura legislativa speciale, può adottare 
misure relative alla sicurezza sociale o alla protezione sociale. Il Consiglio delibera all'unanimità 
previa consultazione del Parlamento europeo. 
Articolo 22 
(ex articolo 19 del TCE) 
1. Ogni cittadino dell'Unione residente in uno Stato membro di cui non è cittadino ha il diritto di 
voto e di eleggibilità alle elezioni comunali nello Stato membro in cui risiede, alle stesse condizioni 
dei cittadini di detto Stato. Tale diritto sarà esercitato con riserva delle modalità che il Consiglio 
adotta, deliberando all'unanimità secondo una procedura legislativa speciale e previa consultazione 
del Parlamento europeo; tali modalità possono comportare disposizioni derogatorie ove problemi 
specifici di uno Stato membro lo giustifichino. 
2. Fatte salve le disposizioni dell'articolo 223, paragrafo 1, e le disposizioni adottate in applica­
zione di quest'ultimo, ogni cittadino dell'Unione residente in uno Stato membro di cui non è 
cittadino ha il diritto di voto e di eleggibilità alle elezioni del Parlamento europeo nello Stato 
membro in cui risiede, alle stesse condizioni dei cittadini di detto Stato. Tale diritto sarà esercitato 
con riserva delle modalità che il Consiglio adotta, deliberando all'unanimità secondo una procedura 
legislativa speciale e previa consultazione del Parlamento europeo; tali modalità possono comportare 
disposizioni derogatorie ove problemi specifici di uno Stato membro lo giustifichino.
IT 7.6.2016 Gazzetta ufficiale dell’Unione europea C 202/57
 
Articolo 23 
(ex articolo 20 del TCE) 
Ogni cittadino dell'Unione gode, nel territorio di un paese terzo nel quale lo Stato membro di cui ha 
la cittadinanza non è rappresentato, della tutela da parte delle autorità diplomatiche e consolari di 
qualsiasi Stato membro, alle stesse condizioni dei cittadini di detto Stato. Gli Stati membri adottano 
le disposizioni necessarie e avviano i negoziati internazionali richiesti per garantire detta tutela. 
Il Consiglio, deliberando secondo una procedura legislativa speciale e previa consultazione del Par­
lamento europeo, può adottare direttive che stabiliscono le misure di coordinamento e cooperazione 
necessarie per facilitare tale tutela. 
Articolo 24 
(ex articolo 21 del TCE) 
Il Parlamento europeo e il Consiglio, deliberando mediante regolamenti secondo la procedura legi­
slativa ordinaria, adottano le disposizioni relative alle procedure e alle condizioni necessarie per la 
presentazione di un'iniziativa dei cittadini ai sensi dell'articolo 11 del trattato sull'Unione europea, 
incluso il numero minimo di Stati membri da cui i cittadini che la presentano devono provenire. 
Ogni cittadino dell'Unione ha il diritto di petizione dinanzi al Parlamento europeo conformemente 
all'articolo 227. 
Ogni cittadino dell'Unione può rivolgersi al Mediatore istituito conformemente all'articolo 228. 
Ogni cittadino dell'Unione può scrivere alle istituzioni o agli organi di cui al presente articolo o 
all'articolo 13 del trattato sull'Unione europea in una delle lingue menzionate all'articolo 55, 
paragrafo 1, di tale trattato e ricevere una risposta nella stessa lingua. 
Articolo 25 
(ex articolo 22 del TCE) 
La Commissione presenta una relazione al Parlamento europeo, al Consiglio e al Comitato econo­
mico e sociale, ogni tre anni, in merito all'applicazione delle disposizioni della presente parte. Tale 
relazione tiene conto dello sviluppo dell'Unione. 
Su questa base, lasciando impregiudicate le altre disposizioni dei trattati, il Consiglio, deliberando 
all'unanimità secondo una procedura legislativa speciale e previa approvazione del Parlamento euro­
peo, può adottare disposizioni intese a completare i diritti elencati all'articolo 20, paragrafo 2. Tali 
disposizioni entrano in vigore previa approvazione degli Stati membri, conformemente alle rispettive 
norme costituzionali.
IT C 202/58 Gazzetta ufficiale dell’Unione europea 7.6.2016
 
PARTE TERZA 
POLITICHE E AZIONI INTERNE DELL'UNIONE 
TITOLO I 
MERCATO INTERNO 
Articolo 26 
(ex articolo 14 del TCE) 
1. L'Unione adotta le misure destinate all'instaurazione o al funzionamento del mercato interno, 
conformemente alle disposizioni pertinenti dei trattati. 
2. Il mercato interno comporta uno spazio senza frontiere interne, nel quale è assicurata la libera 
circolazione delle merci, delle persone, dei servizi e dei capitali secondo le disposizioni dei trattati. 
3. Il Consiglio, su proposta della Commissione, definisce gli orientamenti e le condizioni necessari 
per garantire un progresso equilibrato nell'insieme dei settori considerati. 
Articolo 27 
(ex articolo 15 del TCE) 
Nella formulazione delle proprie proposte intese a realizzare gli obiettivi dell'articolo 26, la Com­
missione tiene conto dell'ampiezza dello sforzo che dovrà essere sopportato, per l'instaurazione del 
mercato interno, da talune economie che presentano differenze di sviluppo e può proporre le 
disposizioni appropriate. 
Se queste disposizioni assumono la forma di deroghe, esse debbono avere un carattere temporaneo 
ed arrecare meno perturbazioni possibili al funzionamento del mercato interno. 
TITOLO II 
LIBERA CIRCOLAZIONE DELLE MERCI 
Articolo 28 
(ex articolo 23 del TCE) 
1. L'Unione comprende un'unione doganale che si estende al complesso degli scambi di merci e 
comporta il divieto, fra gli Stati membri, dei dazi doganali all'importazione e all'esportazione e di 
qualsiasi tassa di effetto equivalente, come pure l'adozione di una tariffa doganale comune nei loro 
rapporti con i paesi terzi.
IT 7.6.2016 Gazzetta ufficiale dell’Unione europea C 202/59
 
2. Le disposizioni dell'articolo 30 e del capo 3 del presente titolo si applicano ai prodotti originari 
degli Stati membri e ai prodotti provenienti da paesi terzi che si trovano in libera pratica negli Stati 
membri. 
Articolo 29 
(ex articolo 24 del TCE) 
Sono considerati in libera pratica in uno Stato membro i prodotti provenienti da paesi terzi per i 
quali siano state adempiute in tale Stato le formalità di importazione e riscossi i dazi doganali e le 
tasse di effetto equivalente esigibili e che non abbiano beneficiato di un ristorno totale o parziale di 
tali dazi e tasse. 
CAPO 1 
UNIONE DOGANALE 
Articolo 30 
(ex articolo 25 del TCE) 
I dazi doganali all'importazione o all'esportazione o le tasse di effetto equivalente sono vietati tra gli 
Stati membri. Tale divieto si applica anche ai dazi doganali di carattere fiscale. 
Articolo 31 
(ex articolo 26 del TCE) 
I dazi della tariffa doganale comune sono stabiliti dal Consiglio su proposta della Commissione. 
Articolo 32 
(ex articolo 27 del TCE) 
Nell'adempimento dei compiti che le sono affidati ai sensi del presente capo, la Commissione s'ispira: 
a) alla necessità di promuovere gli scambi commerciali fra gli Stati membri e i paesi terzi; 
b) all'evoluzione delle condizioni di concorrenza all'interno dell'Unione, nella misura in cui tale 
evoluzione avrà per effetto di accrescere la capacità di concorrenza delle imprese; 
c) alla necessità di approvvigionamento dell'Unione in materie prime e prodotti semilavorati, pur 
vigilando a che non vengano falsate fra gli Stati membri le condizioni di concorrenza sui prodotti 
finiti; 
d) alla necessità di evitare gravi turbamenti nella vita economica degli Stati membri e di assicurare 
uno sviluppo razionale della produzione e una espansione del consumo nell'Unione.
IT C 202/60 Gazzetta ufficiale dell’Unione europea 7.6.2016
 
CAPO 2 
COOPERAZIONE DOGANALE 
Articolo 33 
(ex articolo 135 del TCE) 
Nel quadro del campo di applicazione dei trattati, il Parlamento europeo e il Consiglio, deliberando 
secondo la procedura legislativa ordinaria, adottano misure per rafforzare la cooperazione doganale 
tra gli Stati membri e tra questi ultimi e la Commissione. 
CAPO 3 
DIVIETO DELLE RESTRIZIONI QUANTITATIVE TRA GLI STATI MEMBRI 
Articolo 34 
(ex articolo 28 del TCE) 
Sono vietate fra gli Stati membri le restrizioni quantitative all'importazione nonché qualsiasi misura 
di effetto equivalente. 
Articolo 35 
(ex articolo 29 del TCE) 
Sono vietate fra gli Stati membri le restrizioni quantitative all'esportazione e qualsiasi misura di 
effetto equivalente. 
Articolo 36 
(ex articolo 30 del TCE) 
Le disposizioni degli articoli 34 e 35 lasciano impregiudicati i divieti o restrizioni all'importazione, 
all'esportazione e al transito giustificati da motivi di moralità pubblica, di ordine pubblico, di pub­
blica sicurezza, di tutela della salute e della vita delle persone e degli animali o di preservazione dei 
vegetali, di protezione del patrimonio artistico, storico o archeologico nazionale, o di tutela della 
proprietà industriale e commerciale. Tuttavia, tali divieti o restrizioni non devono costituire un 
mezzo di discriminazione arbitraria, né una restrizione dissimulata al commercio tra gli Stati membri. 
Articolo 37 
(ex articolo 31 del TCE) 
1. Gli Stati membri procedono a un riordinamento dei monopoli nazionali che presentano un 
carattere commerciale, in modo che venga esclusa qualsiasi discriminazione fra i cittadini degli Stati 
membri per quanto riguarda le condizioni relative all'approvvigionamento e agli sbocchi.
IT 7.6.2016 Gazzetta ufficiale dell’Unione europea C 202/61
 
Le disposizioni del presente articolo si applicano a qualsiasi organismo per mezzo del quale uno 
Stato membro, de jure o de facto, controlla, dirige o influenza sensibilmente, direttamente o indi­
rettamente, le importazioni o le esportazioni fra gli Stati membri. Tali disposizioni si applicano altresì 
ai monopoli di Stato delegati. 
2. Gli Stati membri si astengono da qualsiasi nuova misura contraria ai principi enunciati nel 
paragrafo 1 o tale da limitare la portata degli articoli relativi al divieto dei dazi doganali e delle 
restrizioni quantitative fra gli Stati membri. 
3. Nel caso di un monopolio a carattere commerciale che comporti una regolamentazione de­
stinata ad agevolare lo smercio o la valorizzazione di prodotti agricoli, è opportuno assicurare, 
nell'applicazione delle norme del presente articolo, garanzie equivalenti per l'occupazione e il tenore 
di vita dei produttori interessati. 
TITOLO III 
AGRICOLTURA E PESCA 
Articolo 38 
(ex articolo 32 del TCE) 
1. L'Unione definisce e attua una politica comune dell'agricoltura e della pesca. 
Il mercato interno comprende l'agricoltura, la pesca e il commercio dei prodotti agricoli. Per prodotti 
agricoli si intendono i prodotti del suolo, dell'allevamento e della pesca, come pure i prodotti di 
prima trasformazione che sono in diretta connessione con tali prodotti. I riferimenti alla politica 
agricola comune o all'agricoltura e l'uso del termine "agricolo" si intendono applicabili anche alla 
pesca, tenendo conto delle caratteristiche specifiche di questo settore. 
2. Salvo contrarie disposizioni degli articoli da 39 a 44 inclusi, le norme previste per l'instaura­
zione o il funzionamento del mercato interno sono applicabili ai prodotti agricoli. 
3. I prodotti cui si applicano le disposizioni degli articoli da 39 a 44 inclusi sono enumerati 
nell'elenco che costituisce l'allegato I. 
4. Il funzionamento e lo sviluppo del mercato interno per i prodotti agricoli devono essere 
accompagnati dall'instaurazione di una politica agricola comune. 
Articolo 39 
(ex articolo 33 del TCE) 
1. Le finalità della politica agricola comune sono: 
a) incrementare la produttività dell'agricoltura, sviluppando il progresso tecnico, assicurando lo 
sviluppo razionale della produzione agricola come pure un impiego migliore dei fattori di pro­
duzione, in particolare della manodopera;
IT C 202/62 Gazzetta ufficiale dell’Unione europea 7.6.2016
 
b) assicurare così un tenore di vita equo alla popolazione agricola, grazie in particolare al miglio­
ramento del reddito individuale di coloro che lavorano nell'agricoltura; 
c) stabilizzare i mercati; 
d) garantire la sicurezza degli approvvigionamenti; 
e) assicurare prezzi ragionevoli nelle consegne ai consumatori. 
2. Nell'elaborazione della politica agricola comune e dei metodi speciali che questa può implicare, 
si dovrà considerare: 
a) il carattere particolare dell'attività agricola che deriva dalla struttura sociale dell'agricoltura e dalle 
disparità strutturali e naturali fra le diverse regioni agricole; 
b) la necessità di operare gradatamente gli opportuni adattamenti; 
c) il fatto che, negli Stati membri, l'agricoltura costituisce un settore intimamente connesso all'in­
sieme dell'economia. 
Articolo 40 
(ex articolo 34 del TCE) 
1. Per raggiungere gli obiettivi previsti dall'articolo 39 è creata un'organizzazione comune dei 
mercati agricoli. 
A seconda dei prodotti, tale organizzazione assume una delle forme qui sotto specificate: 
a) regole comuni in materia di concorrenza; 
b) un coordinamento obbligatorio delle diverse organizzazioni nazionali del mercato; 
c) un'organizzazione europea del mercato. 
2. L'organizzazione comune in una delle forme indicate al paragrafo 1 può comprendere tutte le 
misure necessarie al raggiungimento degli obiettivi definiti all'articolo 39, e in particolare regola­
mentazioni dei prezzi, sovvenzioni sia alla produzione che alla distribuzione dei diversi prodotti, 
sistemi per la costituzione di scorte e per il riporto, meccanismi comuni di stabilizzazione all'im­
portazione o all'esportazione. 
Essa deve limitarsi a perseguire gli obiettivi enunciati nell'articolo 39 e deve escludere qualsiasi 
discriminazione fra produttori o consumatori dell'Unione. 
Un'eventuale politica comune dei prezzi deve essere basata su criteri comuni e su metodi di calcolo 
uniformi.
IT 7.6.2016 Gazzetta ufficiale dell’Unione europea C 202/63
 
3. Per consentire all'organizzazione comune di cui al paragrafo 1 di raggiungere i suoi obiettivi, 
potranno essere creati uno o più fondi agricoli di orientamento e di garanzia. 
Articolo 41 
(ex articolo 35 del TCE) 
Per consentire il raggiungimento degli obiettivi definiti dall'articolo 39 può essere in particolare 
previsto nell'ambito della politica agricola comune: 
a) un coordinamento efficace degli sforzi intrapresi nei settori della formazione professionale, della 
ricerca e della divulgazione dell'agronomia, che possono comportare progetti o istituzioni finan­
ziate in comune; 
b) azioni comuni per lo sviluppo del consumo di determinati prodotti. 
Articolo 42 
(ex articolo 36 del TCE) 
Le disposizioni del capo relativo alle regole di concorrenza sono applicabili alla produzione e al 
commercio dei prodotti agricoli soltanto nella misura determinata dal Parlamento europeo e dal 
Consiglio, nel quadro delle disposizioni e conformemente alla procedura di cui all'articolo 43, 
paragrafo 2, avuto riguardo agli obiettivi enunciati nell'articolo 39. 
Il Consiglio, su proposta della Commissione, può autorizzare la concessione di aiuti: 
a) per la protezione delle aziende sfavorite da condizioni strutturali o naturali; 
b) nel quadro di programmi di sviluppo economico. 
Articolo 43 
(ex articolo 37 del TCE) 
1. La Commissione presenta delle proposte in merito all'elaborazione e all'attuazione della politica 
agricola comune, ivi compresa la sostituzione alle organizzazioni nazionali di una delle forme di 
organizzazione comune previste dall'articolo 40, paragrafo 1, come pure l'attuazione delle misure 
specificate nel presente titolo. 
Tali proposte devono tener conto dell'interdipendenza delle questioni agricole menzionate nel pre­
sente titolo. 
2. Il Parlamento europeo e il Consiglio, deliberando secondo la procedura legislativa ordinaria e 
previa consultazione del Comitato economico e sociale, stabiliscono l'organizzazione comune dei 
mercati agricoli prevista all'articolo 40, paragrafo 1, e le altre disposizioni necessarie al persegui­
mento degli obiettivi della politica comune dell'agricoltura e della pesca.
IT C 202/64 Gazzetta ufficiale dell’Unione europea 7.6.2016
 
3. Il Consiglio, su proposta della Commissione, adotta le misure relative alla fissazione dei prezzi, 
dei prelievi, degli aiuti e delle limitazioni quantitative, nonché alla fissazione e ripartizione delle 
possibilità di pesca. 
4. L'organizzazione comune prevista dall'articolo 40, paragrafo 1, può essere sostituita alle orga­
nizzazioni nazionali del mercato, alle condizioni previste dal paragrafo 2: 
a) quando l'organizzazione comune offra agli Stati membri che si oppongono alla decisione e 
dispongono essi stessi di un'organizzazione nazionale per la produzione di cui trattasi garanzie 
equivalenti per l'occupazione ed il tenore di vita dei produttori interessati, avuto riguardo al ritmo 
degli adattamenti possibili e delle specializzazioni necessarie; e 
b) quando tale organizzazione assicuri agli scambi all'interno dell'Unione condizioni analoghe a 
quelle esistenti in un mercato nazionale. 
5. Qualora un'organizzazione comune venga creata per talune materie prime senza che ancora 
esista un'organizzazione comune per i prodotti di trasformazione corrispondenti, le materie prime di 
cui trattasi, utilizzate per i prodotti di trasformazione destinati all'esportazione verso i paesi terzi, 
possono essere importate dall'esterno dell'Unione. 
Articolo 44 
(ex articolo 38 del TCE) 
Quando in uno Stato membro un prodotto è disciplinato da un'organizzazione nazionale del 
mercato o da qualsiasi regolamentazione interna di effetto equivalente che sia pregiudizievole alla 
concorrenza di una produzione similare in un altro Stato membro, gli Stati membri applicano al 
prodotto in questione in provenienza dallo Stato membro ove sussista l'organizzazione ovvero la 
regolamentazione suddetta una tassa di compensazione all'entrata, salvo che tale Stato non applichi 
una tassa di compensazione all'esportazione. 
La Commissione fissa l'ammontare di tali tasse nella misura necessaria a ristabilire l'equilibrio; essa 
può ugualmente autorizzare il ricorso ad altre misure di cui determina le condizioni e modalità. 
TITOLO IV 
LIBERA CIRCOLAZIONE DELLE PERSONE, DEI SERVIZI E DEI CAPITALI 
CAPO 1 
I LAVORATORI 
Articolo 45 
(ex articolo 39 del TCE) 
1. La libera circolazione dei lavoratori all'interno dell'Unione è assicurata.
IT 7.6.2016 Gazzetta ufficiale dell’Unione europea C 202/65
 
2. Essa implica l'abolizione di qualsiasi discriminazione, fondata sulla nazionalità, tra i lavoratori 
degli Stati membri, per quanto riguarda l'impiego, la retribuzione e le altre condizioni di lavoro. 
3. Fatte salve le limitazioni giustificate da motivi di ordine pubblico, pubblica sicurezza e sanità 
pubblica, essa importa il diritto: 
a) di rispondere a offerte di lavoro effettive; 
b) di spostarsi liberamente a tal fine nel territorio degli Stati membri; 
c) di prendere dimora in uno degli Stati membri al fine di svolgervi un'attività di lavoro, confor­
memente alle disposizioni legislative, regolamentari e amministrative che disciplinano l'occupa­
zione dei lavoratori nazionali; 
d) di rimanere, a condizioni che costituiranno l'oggetto di regolamenti stabiliti dalla Commissione, 
sul territorio di uno Stato membro, dopo aver occupato un impiego. 
4. Le disposizioni del presente articolo non sono applicabili agli impieghi nella pubblica ammini­
strazione. 
Articolo 46 
(ex articolo 40 del TCE) 
Il Parlamento europeo e il Consiglio, deliberando secondo la procedura legislativa ordinaria e previa 
consultazione del Comitato economico e sociale stabiliscono, mediante direttive o regolamenti, le 
misure necessarie per attuare la libera circolazione dei lavoratori, quale è definita dall'articolo 45, in 
particolare: 
a) assicurando una stretta collaborazione tra le amministrazioni nazionali del lavoro; 
b) eliminando quelle procedure e pratiche amministrative, come anche i termini per l'accesso agli 
impieghi disponibili, contemplati dalla legislazione interna ovvero da accordi conclusi in prece­
denza tra gli Stati membri, il cui mantenimento sarebbe di ostacolo alla liberalizzazione dei 
movimenti dei lavoratori; 
c) abolendo tutti i termini e le altre restrizioni previste dalle legislazioni interne ovvero da accordi 
conclusi in precedenza tra gli Stati membri, che impongano ai lavoratori degli altri Stati membri, 
in ordine alla libera scelta di un lavoro, condizioni diverse da quelle stabilite per i lavoratori 
nazionali; 
d) istituendo meccanismi idonei a mettere in contatto le offerte e le domande di lavoro e a facilitarne 
l'equilibrio a condizioni che evitino di compromettere gravemente il tenore di vita e il livello 
dell'occupazione nelle diverse regioni e industrie.
IT C 202/66 Gazzetta ufficiale dell’Unione europea 7.6.2016
 
Articolo 47 
(ex articolo 41 del TCE) 
Gli Stati membri favoriscono, nel quadro di un programma comune, gli scambi di giovani lavoratori. 
Articolo 48 
(ex articolo 42 del TCE) 
Il Parlamento europeo e il Consiglio, deliberando secondo la procedura legislativa ordinaria, adottano 
in materia di sicurezza sociale le misure necessarie per l'instaurazione della libera circolazione dei 
lavoratori, attuando in particolare un sistema che consenta di assicurare ai lavoratori migranti 
dipendenti e autonomi e ai loro aventi diritto: 
a) il cumulo di tutti i periodi presi in considerazione dalle varie legislazioni nazionali, sia per il 
sorgere e la conservazione del diritto alle prestazioni sia per il calcolo di queste; 
b) il pagamento delle prestazioni alle persone residenti nei territori degli Stati membri. 
Qualora un membro del Consiglio dichiari che un progetto di atto legislativo di cui al primo comma 
lede aspetti importanti del suo sistema di sicurezza sociale, in particolare per quanto riguarda il 
campo di applicazione, i costi o la struttura finanziaria, oppure ne altera l'equilibrio finanziario, può 
chiedere che il Consiglio europeo sia investito della questione. In tal caso la procedura legislativa 
ordinaria è sospesa. Previa discussione ed entro quattro mesi da tale sospensione, il Consiglio 
europeo: 
a) rinvia il progetto al Consiglio, il che pone fine alla sospensione della procedura legislativa 
ordinaria, oppure 
b) non agisce o chiede alla Commissione di presentare una nuova proposta; in tal caso l'atto 
inizialmente proposto si considera non adottato. 
CAPO 2 
IL DIRITTO DI STABILIMENTO 
Articolo 49 
(ex articolo 43 del TCE) 
Nel quadro delle disposizioni che seguono, le restrizioni alla libertà di stabilimento dei cittadini di 
uno Stato membro nel territorio di un altro Stato membro vengono vietate. Tale divieto si estende 
altresì alle restrizioni relative all'apertura di agenzie, succursali o filiali, da parte dei cittadini di uno 
Stato membro stabiliti sul territorio di un altro Stato membro. 
La libertà di stabilimento importa l'accesso alle attività autonome e al loro esercizio, nonché la 
costituzione e la gestione di imprese e in particolare di società ai sensi dell'articolo 54, secondo 
comma, alle condizioni definite dalla legislazione del paese di stabilimento nei confronti dei propri 
cittadini, fatte salve le disposizioni del capo relativo ai capitali.
IT 7.6.2016 Gazzetta ufficiale dell’Unione europea C 202/67
 
Articolo 50 
(ex articolo 44 del TCE) 
1. Per realizzare la libertà di stabilimento in una determinata attività, il Parlamento europeo e il 
Consiglio deliberano mediante direttive secondo la procedura legislativa ordinaria, previa consulta­
zione del Comitato economico e sociale. 
2. Il Parlamento europeo, il Consiglio e la Commissione esercitano le funzioni loro attribuite in 
virtù delle disposizioni che precedono, in particolare: 
a) trattando, in generale, con precedenza le attività per le quali la libertà di stabilimento costituisce 
un contributo particolarmente utile all'incremento della produzione e degli scambi; 
b) assicurando una stretta collaborazione tra le amministrazioni nazionali competenti al fine di 
conoscere le situazioni particolari all'interno dell'Unione delle diverse attività interessate; 
c) sopprimendo quelle procedure e pratiche amministrative contemplate dalla legislazione interna 
ovvero da accordi precedentemente conclusi tra gli Stati membri, il cui mantenimento sarebbe di 
ostacolo alla libertà di stabilimento; 
d) vigilando a che i lavoratori dipendenti di uno degli Stati membri, occupati nel territorio di un 
altro Stato membro, possano quivi rimanere per intraprendere un'attività autonoma, quando 
soddisfino alle condizioni che sarebbero loro richieste se entrassero in quello Stato nel momento 
in cui desiderano accedere all'attività di cui trattasi; 
e) rendendo possibile l'acquisto e lo sfruttamento di proprietà fondiarie situate nel territorio di uno 
Stato membro da parte di un cittadino di un altro Stato membro, sempre che non siano lesi i 
principi stabiliti dall'articolo 39, paragrafo 2; 
f) applicando la graduale soppressione delle restrizioni relative alla libertà di stabilimento in ogni 
ramo di attività considerato, da una parte alle condizioni per l'apertura di agenzie, succursali o 
filiali sul territorio di uno Stato membro e dall'altra alle condizioni di ammissione del personale 
della sede principale negli organi di gestione o di controllo di queste ultime; 
g) coordinando, nella necessaria misura e al fine di renderle equivalenti, le garanzie che sono 
richieste, negli Stati membri, alle società a mente dell'articolo 54, secondo comma per proteggere 
gli interessi tanto dei soci come dei terzi; 
h) accertandosi che le condizioni di stabilimento non vengano alterate mediante aiuti concessi dagli 
Stati membri. 
Articolo 51 
(ex articolo 45 del TCE) 
Sono escluse dall'applicazione delle disposizioni del presente capo, per quanto riguarda lo Stato 
membro interessato, le attività che in tale Stato partecipino, sia pure occasionalmente, all'esercizio 
dei pubblici poteri.
IT C 202/68 Gazzetta ufficiale dell’Unione europea 7.6.2016
 
Il Parlamento europeo e il Consiglio, deliberando secondo la procedura legislativa ordinaria, possono 
escludere talune attività dall'applicazione delle disposizioni del presente capo. 
Articolo 52 
(ex articolo 46 del TCE) 
1. Le prescrizioni del presente capo e le misure adottate in virtù di queste ultime lasciano 
impregiudicata l'applicabilità delle disposizioni legislative, regolamentari e amministrative che preve­
dano un regime particolare per i cittadini stranieri e che siano giustificate da motivi di ordine 
pubblico, di pubblica sicurezza e di sanità pubblica. 
2. Il Parlamento europeo e il Consiglio, deliberando secondo la procedura legislativa ordinaria, 
stabiliscono direttive per il coordinamento delle suddette disposizioni. 
Articolo 53 
(ex articolo 47 del TCE) 
1. Al fine di agevolare l'accesso alle attività autonome e l'esercizio di queste, il Parlamento europeo 
e il Consiglio, deliberando secondo la procedura legislativa ordinaria, stabiliscono direttive intese al 
reciproco riconoscimento dei diplomi, certificati ed altri titoli e al coordinamento delle disposizioni 
legislative‚ regolamentari e amministrative degli Stati membri relative all'accesso alle attività auto­
nome e all'esercizio di queste. 
2. Per quanto riguarda le professioni mediche, paramediche e farmaceutiche, la graduale soppres­
sione delle restrizioni è subordinata al coordinamento delle condizioni richieste per il loro esercizio 
nei singoli Stati membri. 
Articolo 54 
(ex articolo 48 del TCE) 
Le società costituite conformemente alla legislazione di uno Stato membro e aventi la sede sociale, 
l'amministrazione centrale o il centro di attività principale all'interno dell'Unione, sono equiparate, ai 
fini dell'applicazione delle disposizioni del presente capo, alle persone fisiche aventi la cittadinanza 
degli Stati membri. 
Per società si intendono le società di diritto civile o di diritto commerciale, ivi comprese le società 
cooperative, e le altre persone giuridiche contemplate dal diritto pubblico o privato, ad eccezione 
delle società che non si prefiggono scopi di lucro. 
Articolo 55 
(ex articolo 294 del TCE) 
Fatta salva l'applicazione delle altre disposizioni dei trattati, gli Stati membri applicano la disciplina 
nazionale nei confronti della partecipazione finanziaria dei cittadini degli altri Stati membri al capitale 
delle società a mente dell'articolo 54.
IT 7.6.2016 Gazzetta ufficiale dell’Unione europea C 202/69
 
CAPO 3 
I SERVIZI 
Articolo 56 
(ex articolo 49 del TCE) 
Nel quadro delle disposizioni seguenti, le restrizioni alla libera prestazione dei servizi all'interno 
dell'Unione sono vietate nei confronti dei cittadini degli Stati membri stabiliti in uno Stato membro 
che non sia quello del destinatario della prestazione. 
Il Parlamento europeo e il Consiglio, deliberando secondo la procedura legislativa ordinaria, possono 
estendere il beneficio delle disposizioni del presente capo ai prestatori di servizi, cittadini di un paese 
terzo e stabiliti all'interno dell'Unione. 
Articolo 57 
(ex articolo 50 del TCE) 
Ai sensi dei trattati, sono considerate come servizi le prestazioni fornite normalmente dietro retri­
buzione, in quanto non siano regolate dalle disposizioni relative alla libera circolazione delle merci, 
dei capitali e delle persone. 
I servizi comprendono in particolare: 
a) attività di carattere industriale; 
b) attività di carattere commerciale; 
c) attività artigiane; 
d) attività delle libere professioni. 
Senza pregiudizio delle disposizioni del capo relativo al diritto di stabilimento, il prestatore può, per 
l'esecuzione della sua prestazione, esercitare, a titolo temporaneo, la sua attività nello Stato membro 
ove la prestazione è fornita, alle stesse condizioni imposte da tale Stato ai propri cittadini. 
Articolo 58 
(ex articolo 51 del TCE) 
1. La libera circolazione dei servizi, in materia di trasporti, è regolata dalle disposizioni del titolo 
relativo ai trasporti. 
2. La liberalizzazione dei servizi delle banche e delle assicurazioni che sono vincolati a movimenti 
di capitale deve essere attuata in armonia con la liberalizzazione della circolazione dei capitali.
IT C 202/70 Gazzetta ufficiale dell’Unione europea 7.6.2016
 
Articolo 59 
(ex articolo 52 del TCE) 
1. Per realizzare la liberalizzazione di un determinato servizio, il Parlamento europeo e il Consi­
glio, deliberando secondo la procedura legislativa ordinaria e previa consultazione del Comitato 
economico e sociale, stabiliscono direttive. 
2. Nelle direttive di cui al paragrafo 1 sono in generale considerati con priorità i servizi che 
intervengono in modo diretto nei costi di produzione, ovvero la cui liberalizzazione contribuisce a 
facilitare gli scambi di merci. 
Articolo 60 
(ex articolo 53 del TCE) 
Gli Stati membri si sforzano di procedere alla liberalizzazione dei servizi in misura superiore a quella 
obbligatoria in virtù delle direttive stabilite in applicazione dell'articolo 59, paragrafo 1, quando ciò 
sia loro consentito dalla situazione economica generale e dalla situazione del settore interessato. 
La Commissione rivolge a tal fine raccomandazioni agli Stati membri interessati. 
Articolo 61 
(ex articolo 54 del TCE) 
Fino a quando non saranno soppresse le restrizioni alla libera prestazione dei servizi, ciascuno degli 
Stati membri le applica senza distinzione di nazionalità o di residenza a tutti i prestatori di servizi 
contemplati dall'articolo 56, primo comma. 
Articolo 62 
(ex articolo 55 del TCE) 
Le disposizioni degli articoli da 51 a 54 inclusi sono applicabili alla materia regolata dal presente 
capo. 
CAPO 4 
CAPITALI E PAGAMENTI 
Articolo 63 
(ex articolo 56 del TCE) 
1. Nell'ambito delle disposizioni previste dal presente capo sono vietate tutte le restrizioni ai 
movimenti di capitali tra Stati membri, nonché tra Stati membri e paesi terzi. 
2. Nell'ambito delle disposizioni previste dal presente capo sono vietate tutte le restrizioni sui 
pagamenti tra Stati membri, nonché tra Stati membri e paesi terzi.
IT 7.6.2016 Gazzetta ufficiale dell’Unione europea C 202/71
 
Articolo 64 
(ex articolo 57 del TCE) 
1. Le disposizioni di cui all'articolo 63 lasciano impregiudicata l'applicazione ai paesi terzi di 
qualunque restrizione in vigore alla data del 31 dicembre 1993 in virtù delle legislazioni nazionali o 
della legislazione dell'Unione per quanto concerne i movimenti di capitali provenienti da paesi terzi o 
ad essi diretti, che implichino investimenti diretti, inclusi gli investimenti in proprietà immobiliari, lo 
stabilimento, la prestazione di servizi finanziari o l'ammissione di valori mobiliari nei mercati 
finanziari. In conformità con le restrizioni esistenti in base alla normativa nazionale in Bulgaria, 
Estonia ed Ungheria, la pertinente data è il 31 dicembre 1999. In conformità con le restrizioni 
esistenti in base al diritto nazionale in Croazia, la pertinente data è il 31 dicembre 2002. 
2. Nell'ambito degli sforzi volti a conseguire, nella maggior misura possibile e senza pregiudicare 
gli altri capi dei trattati, l'obiettivo della libera circolazione di capitali tra Stati membri e paesi terzi, il 
Parlamento europeo e il Consiglio, deliberando secondo la procedura legislativa ordinaria, adottano le 
misure concernenti i movimenti di capitali provenienti da paesi terzi o ad essi diretti, in relazione a 
investimenti diretti, inclusi gli investimenti in proprietà immobiliari, lo stabilimento, la prestazione di 
servizi finanziari o l'ammissione di valori mobiliari nei mercati finanziari. 
3. In deroga al paragrafo 2, solo il Consiglio, deliberando secondo una procedura legislativa 
speciale, all'unanimità e previa consultazione del Parlamento europeo, può adottare misure che 
comportino un regresso del diritto dell'Unione per quanto riguarda la liberalizzazione dei movimenti 
di capitali diretti in paesi terzi o provenienti da essi. 
Articolo 65 
(ex articolo 58 del TCE) 
1. Le disposizioni dell'articolo 63 non pregiudicano il diritto degli Stati membri: 
a) di applicare le pertinenti disposizioni della loro legislazione tributaria in cui si opera una distin­
zione tra i contribuenti che non si trovano nella medesima situazione per quanto riguarda il loro 
luogo di residenza o il luogo di collocamento del loro capitale; 
b) di prendere tutte le misure necessarie per impedire le violazioni della legislazione e delle regola­
mentazioni nazionali, in particolare nel settore fiscale e in quello della vigilanza prudenziale sulle 
istituzioni finanziarie, o di stabilire procedure per la dichiarazione dei movimenti di capitali a 
scopo di informazione amministrativa o statistica, o di adottare misure giustificate da motivi di 
ordine pubblico o di pubblica sicurezza. 
2. Le disposizioni del presente capo non pregiudicano l'applicabilità di restrizioni in materia di 
diritto di stabilimento compatibili con i trattati. 
3. Le misure e le procedure di cui ai paragrafi 1 e 2 non devono costituire un mezzo di 
discriminazione arbitraria, né una restrizione dissimulata al libero movimento dei capitali e dei 
pagamenti di cui all'articolo 63.
IT C 202/72 Gazzetta ufficiale dell’Unione europea 7.6.2016
 
4. In assenza di misure in applicazione dell'articolo 64, paragrafo 3, la Commissione o, in 
mancanza di una decisione della Commissione entro un periodo di tre mesi dalla richiesta dello 
Stato membro interessato, il Consiglio può adottare una decisione che conferma che le misure fiscali 
restrittive adottate da uno Stato membro riguardo ad uno o più paesi terzi devono essere considerate 
compatibili con i trattati nella misura in cui sono giustificate da uno degli obiettivi dell'Unione e 
compatibili con il buon funzionamento del mercato interno. Il Consiglio delibera all'unanimità su 
richiesta di uno Stato membro. 
Articolo 66 
(ex articolo 59 del TCE) 
Qualora, in circostanze eccezionali, i movimenti di capitali provenienti da paesi terzi o ad essi diretti 
causino o minaccino di causare difficoltà gravi per il funzionamento dell'Unione economica e 
monetaria, il Consiglio, su proposta della Commissione e previa consultazione della Banca centrale 
europea, può prendere nei confronti di paesi terzi, e se strettamente necessarie, misure di salvaguardia 
di durata limitata, per un periodo non superiore a sei mesi. 
TITOLO V 
SPAZIO DI LIBERTÀ, SICUREZZA E GIUSTIZIA 
CAPO 1 
DISPOSIZIONI GENERALI 
Articolo 67 
(ex articolo 61 del TCE ed ex articolo 29 del TUE) 
1. L'Unione realizza uno spazio di libertà, sicurezza e giustizia nel rispetto dei diritti fondamentali 
nonché dei diversi ordinamenti giuridici e delle diverse tradizioni giuridiche degli Stati membri. 
2. Essa garantisce che non vi siano controlli sulle persone alle frontiere interne e sviluppa una 
politica comune in materia di asilo, immigrazione e controllo delle frontiere esterne, fondata sulla 
solidarietà tra Stati membri ed equa nei confronti dei cittadini dei paesi terzi. Ai fini del presente 
titolo gli apolidi sono equiparati ai cittadini dei paesi terzi. 
3. L'Unione si adopera per garantire un livello elevato di sicurezza attraverso misure di preven­
zione e di lotta contro la criminalità, il razzismo e la xenofobia, attraverso misure di coordinamento 
e cooperazione tra forze di polizia e autorità giudiziarie e altre autorità competenti, nonché tramite il 
riconoscimento reciproco delle decisioni giudiziarie penali e, se necessario, il ravvicinamento delle 
legislazioni penali. 
4. L'Unione facilita l'accesso alla giustizia, in particolare attraverso il principio di riconoscimento 
reciproco delle decisioni giudiziarie ed extragiudiziali in materia civile.
IT 7.6.2016 Gazzetta ufficiale dell’Unione europea C 202/73
 
Articolo 68 
Il Consiglio europeo definisce gli orientamenti strategici della programmazione legislativa e operativa 
nello spazio di libertà, sicurezza e giustizia. 
Articolo 69 
Per quanto riguarda le proposte e le iniziative legislative presentate nel quadro dei capi 4 e 5, i 
parlamenti nazionali vigilano sul rispetto del principio di sussidiarietà conformemente al protocollo 
sull'applicazione dei principi di sussidiarietà e di proporzionalità. 
Articolo 70 
Fatti salvi gli articoli 258, 259 e 260, il Consiglio, su proposta della Commissione, può adottare 
misure che definiscono le modalità secondo le quali gli Stati membri, in collaborazione con la 
Commissione, procedono a una valutazione oggettiva e imparziale dell'attuazione, da parte delle 
autorità degli Stati membri, delle politiche dell'Unione di cui al presente titolo, in particolare al 
fine di favorire la piena applicazione del principio di riconoscimento reciproco. Il Parlamento euro­
peo e i parlamenti nazionali sono informati dei contenuti e dei risultati di tale valutazione. 
Articolo 71 
(ex articolo 36 del TUE) 
È istituito in seno al Consiglio un comitato permanente al fine di assicurare all'interno dell'Unione la 
promozione e il rafforzamento della cooperazione operativa in materia di sicurezza interna. Fatto 
salvo l'articolo 240, esso favorisce il coordinamento dell'azione delle autorità competenti degli Stati 
membri. I rappresentanti degli organi e organismi interessati dell'Unione possono essere associati ai 
lavori del comitato. Il Parlamento europeo e i parlamenti nazionali sono tenuti informati dei lavori. 
Articolo 72 
(ex articolo 64, paragrafo 1, del TCE ed ex articolo 33 del TUE) 
Il presente titolo non osta all'esercizio delle responsabilità incombenti agli Stati membri per il 
mantenimento dell'ordine pubblico e la salvaguardia della sicurezza interna. 
Articolo 73 
Gli Stati membri hanno la facoltà di organizzare tra di loro e sotto la loro responsabilità forme di 
cooperazione e di coordinamento nel modo che ritengono appropriato tra i dipartimenti competenti 
delle rispettive amministrazioni responsabili per la salvaguardia della sicurezza nazionale.
IT C 202/74 Gazzetta ufficiale dell’Unione europea 7.6.2016
 
Articolo 74 
(ex articolo 66 del TCE) 
Il Consiglio adotta misure al fine di assicurare la cooperazione amministrativa tra i servizi competenti 
degli Stati membri nei settori di cui al presente titolo e fra tali servizi e la Commissione. Esso delibera 
su proposta della Commissione, fatto salvo l'articolo 76, e previa consultazione del Parlamento 
europeo. 
Articolo 75 
(ex articolo 60 del TCE) 
Qualora sia necessario per conseguire gli obiettivi di cui all'articolo 67, per quanto riguarda la 
prevenzione e la lotta contro il terrorismo e le attività connesse, il Parlamento europeo e il Consiglio, 
deliberando mediante regolamenti secondo la procedura legislativa ordinaria, definiscono un insieme 
di misure amministrative concernenti i movimenti di capitali e i pagamenti, quali il congelamento dei 
capitali, dei beni finanziari o dei proventi economici appartenenti, posseduti o detenuti da persone 
fisiche o giuridiche, da gruppi o da entità non statali. 
Il Consiglio, su proposta della Commissione, adotta misure per attuare l'insieme di misure di cui al 
primo comma. 
Gli atti di cui al presente articolo contengono le necessarie disposizioni sulle garanzie giuridiche. 
Articolo 76 
Gli atti di cui ai capi 4 e 5 e le misure di cui all'articolo 74 che assicurano la cooperazione 
amministrativa nei settori di cui a tali capi sono adottati: 
a) su proposta della Commissione, oppure 
b) su iniziativa di un quarto degli Stati membri. 
CAPO 2 
POLITICHE RELATIVE AI CONTROLLI ALLE FRONTIERE, ALL'ASILO E ALL'IMMIGRAZIONE 
Articolo 77 
(ex articolo 62 del TCE) 
1. L'Unione sviluppa una politica volta a: 
a) garantire l'assenza di qualsiasi controllo sulle persone, a prescindere dalla nazionalità, all'atto 
dell'attraversamento delle frontiere interne;
IT 7.6.2016 Gazzetta ufficiale dell’Unione europea C 202/75
 
b) garantire il controllo delle persone e la sorveglianza efficace dell'attraversamento delle frontiere 
esterne; 
c) instaurare progressivamente un sistema integrato di gestione delle frontiere esterne. 
2. Ai fini del paragrafo 1, il Parlamento europeo e il Consiglio, deliberando secondo la procedura 
legislativa ordinaria, adottano le misure riguardanti: 
a) la politica comune dei visti e di altri titoli di soggiorno di breve durata; 
b) i controlli ai quali sono sottoposte le persone che attraversano le frontiere esterne; 
c) le condizioni alle quali i cittadini dei paesi terzi possono circolare liberamente nell'Unione per un 
breve periodo; 
d) qualsiasi misura necessaria per l'istituzione progressiva di un sistema integrato di gestione delle 
frontiere esterne; 
e) l'assenza di qualsiasi controllo sulle persone, a prescindere dalla nazionalità, all'atto dell'attraver­
samento delle frontiere interne. 
3. Se un'azione dell'Unione risulta necessaria per facilitare l'esercizio del diritto, di cui all'arti­
colo 20, paragrafo 2, lettera a), e salvo che i trattati non abbiano previsto poteri di azione a tale 
scopo, il Consiglio, deliberando secondo una procedura legislativa speciale, può adottare disposizioni 
relative ai passaporti, alle carte d'identità, ai titoli di soggiorno o altro documento assimilato. Il 
Consiglio delibera all'unanimità previa consultazione del Parlamento europeo. 
4. Il presente articolo lascia impregiudicata la competenza degli Stati membri riguardo alla deli­
mitazione geografica delle rispettive frontiere, conformemente al diritto internazionale. 
Articolo 78 
(ex articolo 63, punti 1 e 2, e articolo 64, paragrafo 2, del TCE) 
1. L'Unione sviluppa una politica comune in materia di asilo, di protezione sussidiaria e di 
protezione temporanea, volta a offrire uno status appropriato a qualsiasi cittadino di un paese terzo 
che necessita di protezione internazionale e a garantire il rispetto del principio di non respingimento. 
Detta politica deve essere conforme alla convenzione di Ginevra del 28 luglio 1951 e al protocollo 
del 31 gennaio 1967 relativi allo status dei rifugiati, e agli altri trattati pertinenti. 
2. Ai fini del paragrafo 1, il Parlamento europeo e il Consiglio, deliberando secondo la procedura 
legislativa ordinaria, adottano le misure relative a un sistema europeo comune di asilo che includa: 
a) uno status uniforme in materia di asilo a favore di cittadini di paesi terzi, valido in tutta l'Unione; 
b) uno status uniforme in materia di protezione sussidiaria per i cittadini di paesi terzi che, pur senza 
il beneficio dell'asilo europeo, necessitano di protezione internazionale;
IT C 202/76 Gazzetta ufficiale dell’Unione europea 7.6.2016
 
c) un sistema comune volto alla protezione temporanea degli sfollati in caso di afflusso massiccio; 
d) procedure comuni per l'ottenimento e la perdita dello status uniforme in materia di asilo o di 
protezione sussidiaria; 
e) criteri e meccanismi di determinazione dello Stato membro competente per l'esame di una 
domanda d'asilo o di protezione sussidiaria; 
f) norme concernenti le condizioni di accoglienza dei richiedenti asilo o protezione sussidiaria; 
g) il partenariato e la cooperazione con paesi terzi per gestire i flussi di richiedenti asilo o protezione 
sussidiaria o temporanea. 
3. Qualora uno o più Stati membri debbano affrontare una situazione di emergenza caratterizzata 
da un afflusso improvviso di cittadini di paesi terzi, il Consiglio, su proposta della Commissione, può 
adottare misure temporanee a beneficio dello Stato membro o degli Stati membri interessati. Esso 
delibera previa consultazione del Parlamento europeo. 
Articolo 79 
(ex articolo 63, punti 3 e 4, del TCE) 
1. L'Unione sviluppa una politica comune dell'immigrazione intesa ad assicurare, in ogni fase, la 
gestione efficace dei flussi migratori, l'equo trattamento dei cittadini dei paesi terzi regolarmente 
soggiornanti negli Stati membri e la prevenzione e il contrasto rafforzato dell'immigrazione illegale e 
della tratta degli esseri umani. 
2. Ai fini del paragrafo 1, il Parlamento europeo e il Consiglio, deliberando secondo la procedura 
legislativa ordinaria, adottano le misure nei seguenti settori: 
a) condizioni di ingresso e soggiorno e norme sul rilascio da parte degli Stati membri di visti e di 
titoli di soggiorno di lunga durata, compresi quelli rilasciati a scopo di ricongiungimento familiare; 
b) definizione dei diritti dei cittadini di paesi terzi regolarmente soggiornanti in uno Stato membro, 
comprese le condizioni che disciplinano la libertà di circolazione e di soggiorno negli altri Stati 
membri; 
c) immigrazione clandestina e soggiorno irregolare, compresi l'allontanamento e il rimpatrio delle 
persone in soggiorno irregolare; 
d) lotta contro la tratta degli esseri umani, in particolare donne e minori. 
3. L'Unione può concludere con i paesi terzi accordi ai fini della riammissione, nei paesi di origine 
o di provenienza, di cittadini di paesi terzi che non soddisfano o non soddisfano più le condizioni 
per l'ingresso, la presenza o il soggiorno nel territorio di uno degli Stati membri.
IT 7.6.2016 Gazzetta ufficiale dell’Unione europea C 202/77
 
4. Il Parlamento europeo e il Consiglio, deliberando secondo la procedura legislativa ordinaria, 
possono stabilire misure volte a incentivare e sostenere l'azione degli Stati membri al fine di favorire 
l'integrazione dei cittadini di paesi terzi regolarmente soggiornanti nel loro territorio, ad esclusione di 
qualsiasi armonizzazione delle disposizioni legislative e regolamentari degli Stati membri. 
5. Il presente articolo non incide sul diritto degli Stati membri di determinare il volume di 
ingresso nel loro territorio dei cittadini di paesi terzi, provenienti da paesi terzi, allo scopo di cercarvi 
un lavoro dipendente o autonomo. 
Articolo 80 
Le politiche dell'Unione di cui al presente capo e la loro attuazione sono governate dal principio di 
solidarietà e di equa ripartizione della responsabilità tra gli Stati membri, anche sul piano finanziario. 
Ogniqualvolta necessario, gli atti dell'Unione adottati in virtù del presente capo contengono misure 
appropriate ai fini dell'applicazione di tale principio. 
CAPO 3 
COOPERAZIONE GIUDIZIARIA IN MATERIA CIVILE 
Articolo 81 
(ex articolo 65 del TCE) 
1. L'Unione sviluppa una cooperazione giudiziaria nelle materie civili con implicazioni transna­
zionali, fondata sul principio di riconoscimento reciproco delle decisioni giudiziarie ed extragiudiziali. 
Tale cooperazione può includere l'adozione di misure intese a ravvicinare le disposizioni legislative e 
regolamentari degli Stati membri. 
2. Ai fini del paragrafo 1, il Parlamento europeo e il Consiglio, deliberando secondo la procedura 
legislativa ordinaria, adottano, in particolare se necessario al buon funzionamento del mercato 
interno, misure volte a garantire: 
a) il riconoscimento reciproco tra gli Stati membri delle decisioni giudiziarie ed extragiudiziali e la 
loro esecuzione; 
b) la notificazione e la comunicazione transnazionali degli atti giudiziari ed extragiudiziali; 
c) la compatibilità delle regole applicabili negli Stati membri ai conflitti di leggi e di giurisdizione; 
d) la cooperazione nell'assunzione dei mezzi di prova; 
e) un accesso effettivo alla giustizia; 
f) l'eliminazione degli ostacoli al corretto svolgimento dei procedimenti civili, se necessario pro­
muovendo la compatibilità delle norme di procedura civile applicabili negli Stati membri;
IT C 202/78 Gazzetta ufficiale dell’Unione europea 7.6.2016
 
g) lo sviluppo di metodi alternativi per la risoluzione delle controversie; 
h) un sostegno alla formazione dei magistrati e degli operatori giudiziari. 
3. In deroga al paragrafo 2, le misure relative al diritto di famiglia aventi implicazioni transna­
zionali sono stabilite dal Consiglio, che delibera secondo una procedura legislativa speciale. Il Consi­
glio delibera all'unanimità previa consultazione del Parlamento europeo. 
Il Consiglio, su proposta della Commissione, può adottare una decisione che determina gli aspetti del 
diritto di famiglia aventi implicazioni transnazionali e che potrebbero formare oggetto di atti adottati 
secondo la procedura legislativa ordinaria. Il Consiglio delibera all'unanimità previa consultazione del 
Parlamento europeo. 
I parlamenti nazionali sono informati della proposta di cui al secondo comma. Se un parlamento 
nazionale comunica la sua opposizione entro sei mesi dalla data di tale informazione, la decisione 
non è adottata. In mancanza di opposizione, il Consiglio può adottare la decisione. 
CAPO 4 
COOPERAZIONE GIUDIZIARIA IN MATERIA PENALE 
Articolo 82 
(ex articolo 31 del TUE) 
1. La cooperazione giudiziaria in materia penale nell'Unione è fondata sul principio di ricono­
scimento reciproco delle sentenze e delle decisioni giudiziarie e include il ravvicinamento delle 
disposizioni legislative e regolamentari degli Stati membri nei settori di cui al paragrafo 2 e all'ar­
ticolo 83. 
Il Parlamento europeo e il Consiglio, deliberando secondo la procedura legislativa ordinaria, adottano 
le misure intese a: 
a) definire norme e procedure per assicurare il riconoscimento in tutta l'Unione di qualsiasi tipo di 
sentenza e di decisione giudiziaria; 
b) prevenire e risolvere i conflitti di giurisdizione tra gli Stati membri; 
c) sostenere la formazione dei magistrati e degli operatori giudiziari; 
d) facilitare la cooperazione tra le autorità giudiziarie o autorità omologhe degli Stati membri in 
relazione all'azione penale e all'esecuzione delle decisioni.
IT 7.6.2016 Gazzetta ufficiale dell’Unione europea C 202/79
 
2. Laddove necessario per facilitare il riconoscimento reciproco delle sentenze e delle decisioni 
giudiziarie e la cooperazione di polizia e giudiziaria nelle materie penali aventi dimensione tran­
snazionale, il Parlamento europeo e il Consiglio possono stabilire norme minime deliberando me­
diante direttive secondo la procedura legislativa ordinaria. Queste tengono conto delle differenze tra 
le tradizioni giuridiche e gli ordinamenti giuridici degli Stati membri. 
Esse riguardano: 
a) l'ammissibilità reciproca delle prove tra gli Stati membri; 
b) i diritti della persona nella procedura penale; 
c) i diritti delle vittime della criminalità; 
d) altri elementi specifici della procedura penale, individuati dal Consiglio in via preliminare me­
diante una decisione; per adottare tale decisione il Consiglio delibera all'unanimità previa appro­
vazione del Parlamento europeo. 
L'adozione delle norme minime di cui al presente paragrafo non impedisce agli Stati membri di 
mantenere o introdurre un livello più elevato di tutela delle persone. 
3. Qualora un membro del Consiglio ritenga che un progetto di direttiva di cui al paragrafo 2 
incida su aspetti fondamentali del proprio ordinamento giuridico penale, può chiedere che il Consi­
glio europeo sia investito della questione. In tal caso la procedura legislativa ordinaria è sospesa. 
Previa discussione e in caso di consenso, il Consiglio europeo, entro quattro mesi da tale sospensione, 
rinvia il progetto al Consiglio, ponendo fine alla sospensione della procedura legislativa ordinaria. 
Entro il medesimo termine, in caso di disaccordo, e se almeno nove Stati membri desiderano 
instaurare una cooperazione rafforzata sulla base del progetto di direttiva in questione, essi ne 
informano il Parlamento europeo, il Consiglio e la Commissione. In tal caso l'autorizzazione a 
procedere alla cooperazione rafforzata di cui all'articolo 20, paragrafo 2 del trattato sull'Unione 
europea e all'articolo 329, paragrafo 1 del presente trattato si considera concessa e si applicano le 
disposizioni sulla cooperazione rafforzata. 
Articolo 83 
(ex articolo 31 del TUE) 
1. Il Parlamento europeo e il Consiglio, deliberando mediante direttive secondo la procedura 
legislativa ordinaria, possono stabilire norme minime relative alla definizione dei reati e delle sanzioni 
in sfere di criminalità particolarmente grave che presentano una dimensione transnazionale derivante 
dal carattere o dalle implicazioni di tali reati o da una particolare necessità di combatterli su basi 
comuni.
IT C 202/80 Gazzetta ufficiale dell’Unione europea 7.6.2016
 
Dette sfere di criminalità sono le seguenti: terrorismo, tratta degli esseri umani e sfruttamento 
sessuale delle donne e dei minori, traffico illecito di stupefacenti, traffico illecito di armi, riciclaggio 
di denaro, corruzione, contraffazione di mezzi di pagamento, criminalità informatica e criminalità 
organizzata. 
In funzione dell'evoluzione della criminalità, il Consiglio può adottare una decisione che individua 
altre sfere di criminalità che rispondono ai criteri di cui al presente paragrafo. Esso delibera all'una­
nimità previa approvazione del Parlamento europeo. 
2. Allorché il ravvicinamento delle disposizioni legislative e regolamentari degli Stati membri in 
materia penale si rivela indispensabile per garantire l'attuazione efficace di una politica dell'Unione in 
un settore che è stato oggetto di misure di armonizzazione, norme minime relative alla definizione 
dei reati e delle sanzioni nel settore in questione possono essere stabilite tramite direttive. Tali 
direttive sono adottate secondo la stessa procedura legislativa ordinaria o speciale utilizzata per 
l'adozione delle misure di armonizzazione in questione, fatto salvo l'articolo 76. 
3. Qualora un membro del Consiglio ritenga che un progetto di direttiva di cui al paragrafo 1 o 2 
incida su aspetti fondamentali del proprio ordinamento giuridico penale, può chiedere che il Consi­
glio europeo sia investito della questione. In tal caso la procedura legislativa ordinaria è sospesa. 
Previa discussione e in caso di consenso, il Consiglio europeo, entro quattro mesi da tale sospensione, 
rinvia il progetto al Consiglio, ponendo fine alla sospensione della procedura legislativa ordinaria. 
Entro il medesimo termine, in caso di disaccordo, e se almeno nove Stati membri desiderano 
instaurare una cooperazione rafforzata sulla base del progetto di direttiva in questione, essi ne 
informano il Parlamento europeo, il Consiglio e la Commissione. In tal caso l'autorizzazione a 
procedere alla cooperazione rafforzata di cui all'articolo 20, paragrafo 2 del trattato sull'Unione 
europea e all'articolo 329, paragrafo 1 del presente trattato si considera concessa e si applicano le 
disposizioni sulla cooperazione rafforzata. 
Articolo 84 
Il Parlamento europeo e il Consiglio, deliberando secondo la procedura legislativa ordinaria, possono 
stabilire misure per incentivare e sostenere l'azione degli Stati membri nel campo della prevenzione 
della criminalità, ad esclusione di qualsiasi armonizzazione delle disposizioni legislative e regolamen­
tari degli Stati membri. 
Articolo 85 
(ex articolo 31 del TUE) 
1. Eurojust ha il compito di sostenere e potenziare il coordinamento e la cooperazione tra le 
autorità nazionali responsabili delle indagini e dell'azione penale contro la criminalità grave che 
interessa due o più Stati membri o che richiede un'azione penale su basi comuni, sulla scorta delle 
operazioni effettuate e delle informazioni fornite dalle autorità degli Stati membri e da Europol.
IT 7.6.2016 Gazzetta ufficiale dell’Unione europea C 202/81
 
In questo contesto il Parlamento europeo e il Consiglio, deliberando mediante regolamenti secondo la 
procedura legislativa ordinaria, determinano la struttura, il funzionamento, la sfera d'azione e i 
compiti di Eurojust. Tali compiti possono comprendere: 
a) l'avvio di indagini penali, nonché la proposta di avvio di azioni penali esercitate dalle autorità 
nazionali competenti, in particolare quelle relative a reati che ledono gli interessi finanziari 
dell'Unione; 
b) il coordinamento di indagini ed azioni penali di cui alla lettera a); 
c) il potenziamento della cooperazione giudiziaria, anche attraverso la composizione dei conflitti di 
competenza e tramite una stretta cooperazione con la Rete giudiziaria europea. 
Tali regolamenti fissano inoltre le modalità per associare il Parlamento europeo e i parlamenti 
nazionali alla valutazione delle attività di Eurojust. 
2. Nel contesto delle azioni penali di cui al paragrafo 1, e fatto salvo l'articolo 86, gli atti ufficiali 
di procedura giudiziaria sono eseguiti dai funzionari nazionali competenti. 
Articolo 86 
1. Per combattere i reati che ledono gli interessi finanziari dell'Unione, il Consiglio, deliberando 
mediante regolamenti secondo una procedura legislativa speciale, può istituire una Procura europea a 
partire da Eurojust. Il Consiglio delibera all'unanimità, previa approvazione del Parlamento europeo. 
In mancanza di unanimità, un gruppo di almeno nove Stati membri può chiedere che il Consiglio 
europeo sia investito del progetto di regolamento. In tal caso la procedura in sede di Consiglio è 
sospesa. Previa discussione e in caso di consenso, il Consiglio europeo, entro quattro mesi da tale 
sospensione, rinvia il progetto al Consiglio per adozione. 
Entro il medesimo termine, in caso di disaccordo, e se almeno nove Stati membri desiderano 
instaurare una cooperazione rafforzata sulla base del progetto di regolamento in questione, essi ne 
informano il Parlamento europeo, il Consiglio e la Commissione. In tal caso l'autorizzazione a 
procedere alla cooperazione rafforzata di cui all'articolo 20, paragrafo 2 del trattato sull'Unione 
europea e all'articolo 329, paragrafo 1 del presente trattato si considera concessa e si applicano le 
disposizioni sulla cooperazione rafforzata. 
2. La Procura europea è competente per individuare, perseguire e rinviare a giudizio, eventual­
mente in collegamento con Europol, gli autori di reati che ledono gli interessi finanziari dell'Unione, 
quali definiti dal regolamento previsto nel paragrafo 1, e i loro complici. Essa esercita l'azione penale 
per tali reati dinanzi agli organi giurisdizionali competenti degli Stati membri.
IT C 202/82 Gazzetta ufficiale dell’Unione europea 7.6.2016
 
3. I regolamenti di cui al paragrafo 1 stabiliscono lo statuto della Procura europea, le condizioni di 
esercizio delle sue funzioni, le regole procedurali applicabili alle sue attività e all'ammissibilità delle 
prove e le regole applicabili al controllo giurisdizionale degli atti procedurali che adotta nell'esercizio 
delle sue funzioni. 
4. Il Consiglio europeo può adottare, contemporaneamente o successivamente, una decisione che 
modifica il paragrafo 1 allo scopo di estendere le attribuzioni della Procura europea alla lotta contro 
la criminalità grave che presenta una dimensione transnazionale, e che modifica di conseguenza il 
paragrafo 2 per quanto riguarda gli autori di reati gravi con ripercussioni in più Stati membri e i loro 
complici. Il Consiglio europeo delibera all'unanimità previa approvazione del Parlamento europeo e 
previa consultazione della Commissione. 
CAPO 5 
COOPERAZIONE DI POLIZIA 
Articolo 87 
(ex articolo 30 del TUE) 
1. L'Unione sviluppa una cooperazione di polizia che associa tutte le autorità competenti degli 
Stati membri, compresi i servizi di polizia, i servizi delle dogane e altri servizi incaricati dell'ap­
plicazione della legge specializzati nel settore della prevenzione o dell'individuazione dei reati e delle 
relative indagini. 
2. Ai fini del paragrafo 1, il Parlamento europeo e il Consiglio, deliberando secondo la procedura 
legislativa ordinaria, possono stabilire misure riguardanti: 
a) la raccolta, l'archiviazione, il trattamento, l'analisi e lo scambio delle pertinenti informazioni; 
b) un sostegno alla formazione del personale e la cooperazione relativa allo scambio di personale, 
alle attrezzature e alla ricerca in campo criminologico; 
c) le tecniche investigative comuni ai fini dell'individuazione di forme gravi di criminalità organiz­
zata. 
3. Il Consiglio, deliberando secondo una procedura legislativa speciale, può stabilire misure ri­
guardanti la cooperazione operativa tra le autorità di cui al presente articolo. Il Consiglio delibera 
all'unanimità previa consultazione del Parlamento europeo. 
In mancanza di unanimità, un gruppo di almeno nove Stati membri può chiedere che il Consiglio 
europeo sia investito del progetto di misure. In tal caso la procedura in sede di Consiglio è sospesa. 
Previa discussione e in caso di consenso, il Consiglio europeo, entro quattro mesi da tale sospensione, 
rinvia il progetto al Consiglio per adozione.
IT 7.6.2016 Gazzetta ufficiale dell’Unione europea C 202/83
 
Entro il medesimo termine, in caso di disaccordo, e se almeno nove Stati membri desiderano 
instaurare una cooperazione rafforzata sulla base del progetto di misure in questione, essi ne infor­
mano il Parlamento europeo, il Consiglio e la Commissione. In tal caso l'autorizzazione a procedere 
alla cooperazione rafforzata di cui all'articolo 20, paragrafo 2 del trattato sull'Unione europea e 
all'articolo 329, paragrafo 1 del presente trattato si considera concessa e si applicano le disposizioni 
sulla cooperazione rafforzata. 
La procedura specifica di cui al secondo e al terzo comma non si applica agli atti che costituiscono 
uno sviluppo dell'acquis di Schengen. 
Articolo 88 
(ex articolo 30 del TUE) 
1. Europol ha il compito di sostenere e potenziare l'azione delle autorità di polizia e degli altri 
servizi incaricati dell'applicazione della legge degli Stati membri e la reciproca collaborazione nella 
prevenzione e lotta contro la criminalità grave che interessa due o più Stati membri, il terrorismo e le 
forme di criminalità che ledono un interesse comune oggetto di una politica dell'Unione. 
2. Il Parlamento europeo e il Consiglio, deliberando mediante regolamenti secondo la procedura 
legislativa ordinaria, determinano la struttura, il funzionamento, la sfera d'azione e i compiti di 
Europol. Tali compiti possono comprendere: 
a) la raccolta, l'archiviazione, il trattamento, l'analisi e lo scambio delle informazioni trasmesse, in 
particolare dalle autorità degli Stati membri o di paesi o organismi terzi; 
b) il coordinamento, l'organizzazione e lo svolgimento di indagini e di azioni operative, condotte 
congiuntamente con le autorità competenti degli Stati membri o nel quadro di squadre inve­
stigative comuni, eventualmente in collegamento con Eurojust. 
Tali regolamenti fissano inoltre le modalità di controllo delle attività di Europol da parte del Parla­
mento europeo, controllo cui sono associati i parlamenti nazionali. 
3. Qualsiasi azione operativa di Europol deve essere condotta in collegamento e d'intesa con le 
autorità dello Stato membro o degli Stati membri di cui interessa il territorio. L'applicazione di 
misure coercitive è di competenza esclusiva delle pertinenti autorità nazionali. 
Articolo 89 
(ex articolo 32 del TUE) 
Il Consiglio, deliberando secondo una procedura legislativa speciale, stabilisce le condizioni e i limiti 
entro i quali le autorità competenti degli Stati membri di cui agli articoli 82 e 87 possono operare 
nel territorio di un altro Stato membro in collegamento e d'intesa con le autorità di quest'ultimo. Il 
Consiglio delibera all'unanimità previa consultazione del Parlamento europeo.
IT C 202/84 Gazzetta ufficiale dell’Unione europea 7.6.2016
 
TITOLO VI 
TRASPORTI 
Articolo 90 
(ex articolo 70 del TCE) 
Gli obiettivi dei trattati sono perseguiti, per quanto riguarda la materia disciplinata dal presente titolo, 
nel quadro di una politica comune dei trasporti. 
Articolo 91 
(ex articolo 71 del TCE) 
1. Ai fini dell'applicazione dell'articolo 90 e tenuto conto degli aspetti peculiari dei trasporti, il 
Parlamento europeo e il Consiglio, deliberando secondo la procedura legislativa ordinaria e previa 
consultazione del Comitato economico e sociale e del Comitato delle regioni, stabiliscono: 
a) norme comuni applicabili ai trasporti internazionali in partenza dal territorio di uno Stato 
membro o a destinazione di questo, o in transito sul territorio di uno o più Stati membri; 
b) le condizioni per l'ammissione di vettori non residenti ai trasporti nazionali in uno Stato membro; 
c) le misure atte a migliorare la sicurezza dei trasporti; 
d) ogni altra utile disposizione. 
2. All'atto dell'adozione delle misure di cui al paragrafo 1, si tiene conto dei casi in cui la loro 
applicazione rischi di pregiudicare gravemente il tenore di vita e l'occupazione in talune regioni come 
pure l'uso delle attrezzature relative ai trasporti. 
Articolo 92 
(ex articolo 72 del TCE) 
Fino a che non siano emanate le disposizioni di cui all'articolo 91, paragrafo 1, e salvo che il 
Consiglio adotti all'unanimità una misura che conceda una deroga, nessuno degli Stati membri può 
rendere meno favorevoli, nei loro effetti diretti o indiretti nei confronti dei vettori degli altri Stati 
membri rispetto ai vettori nazionali, le varie disposizioni che disciplinano la materia al 1 o gen­
naio 1958 o, per gli Stati aderenti, alla data della loro adesione.
IT 7.6.2016 Gazzetta ufficiale dell’Unione europea C 202/85
 
Articolo 93 
(ex articolo 73 del TCE) 
Sono compatibili con i trattati gli aiuti richiesti dalle necessità del coordinamento dei trasporti ovvero 
corrispondenti al rimborso di talune servitù inerenti alla nozione di pubblico servizio. 
Articolo 94 
(ex articolo 74 del TCE) 
Qualsiasi misura in materia di prezzi e condizioni di trasporto, adottata nell'ambito dei trattati, deve 
tener conto della situazione economica dei vettori. 
Articolo 95 
(ex articolo 75 del TCE) 
1. Nel traffico interno dell'Unione sono vietate le discriminazioni consistenti nell'applicazione, da 
parte di un vettore, di prezzi e condizioni di trasporto differenti per le stesse merci e per le stesse 
relazioni di traffico e fondate sul paese di origine o di destinazione dei prodotti trasportati. 
2. Il paragrafo 1 non esclude che il Parlamento europeo e il Consiglio possano adottare altre 
misure in applicazione dell'articolo 91, paragrafo 1. 
3. Il Consiglio stabilisce, su proposta della Commissione e previa consultazione del Parlamento 
europeo e del Comitato economico e sociale, una regolamentazione intesa a garantire l'attuazione 
delle disposizioni del paragrafo 1. 
Esso può prendere in particolare le disposizioni necessarie a permettere alle istituzioni dell'Unione di 
controllare l'osservanza della norma enunciata dal paragrafo 1 e ad assicurarne l'intero beneficio agli 
utenti. 
4. La Commissione, di sua iniziativa o a richiesta di uno Stato membro, esamina i casi di 
discriminazioni contemplati dal paragrafo 1 e, dopo aver consultato ogni Stato membro interessato, 
prende le necessarie decisioni, nel quadro della regolamentazione stabilita conformemente alle di­
sposizioni del paragrafo 3. 
Articolo 96 
(ex articolo 76 del TCE) 
1. È fatto divieto a uno Stato membro di imporre ai trasporti effettuati all'interno dell'Unione 
l'applicazione di prezzi e condizioni che importino qualsiasi elemento di sostegno o di protezione 
nell'interesse di una o più imprese o industrie particolari, salvo quando tale applicazione sia auto­
rizzata dalla Commissione.
IT C 202/86 Gazzetta ufficiale dell’Unione europea 7.6.2016
 
2. La Commissione, di propria iniziativa o a richiesta di uno Stato membro, esamina i prezzi e le 
condizioni di cui al paragrafo 1, avendo particolare riguardo, da una parte, alle esigenze di una 
politica economica regionale adeguata, alle necessità delle regioni sottosviluppate e ai problemi delle 
regioni che abbiano gravemente risentito di circostanze politiche e d'altra parte all'incidenza di tali 
prezzi e condizioni sulla concorrenza tra i modi di trasporto. 
Dopo aver consultato tutti gli Stati membri interessati, la Commissione prende le necessarie decisioni. 
3. Il divieto di cui al paragrafo 1 non colpisce le tariffe concorrenziali. 
Articolo 97 
(ex articolo 77 del TCE) 
Le tasse o canoni che, a prescindere dai prezzi di trasporto, sono percepiti da un vettore al passaggio 
delle frontiere non debbono superare un livello ragionevole, avuto riguardo alle spese reali effetti­
vamente determinate dal passaggio stesso. 
Gli Stati membri procurano di ridurre progressivamente le spese in questione. 
La Commissione può rivolgere raccomandazioni agli Stati membri ai fini dell'applicazione del pre­
sente articolo. 
Articolo 98 
(ex articolo 78 del TCE) 
Le disposizioni del presente titolo non ostano alle misure adottate nella Repubblica federale di 
Germania, sempre che tali misure siano necessarie a compensare gli svantaggi economici cagionati 
dalla divisione della Germania all'economia di talune regioni della Repubblica federale che risentono 
di tale divisione. Cinque anni dopo l'entrata in vigore del trattato di Lisbona, il Consiglio, su proposta 
della Commissione, può adottare una decisione che abroga il presente articolo. 
Articolo 99 
(ex articolo 79 del TCE) 
Presso la Commissione è istituito un comitato a carattere consultivo, composto di esperti designati 
dai governi degli Stati membri. La Commissione lo consulta in materia di trasporti, ogni qualvolta lo 
ritenga utile. 
Articolo 100 
(ex articolo 80 del TCE) 
1. Le disposizioni del presente titolo si applicano ai trasporti ferroviari, su strada e per vie 
navigabili.
IT 7.6.2016 Gazzetta ufficiale dell’Unione europea C 202/87
 
2. Il Parlamento europeo e il Consiglio, deliberando secondo la procedura legislativa ordinaria, 
possono stabilire le opportune disposizioni per la navigazione marittima e aerea. Essi deliberano 
previa consultazione del Comitato economico e sociale e del Comitato delle regioni. 
TITOLO VII 
NORME COMUNI SULLA CONCORRENZA, SULLA FISCALITÀ E SUL RAVVICINAMENTO DELLE 
LEGISLAZIONI 
CAPO 1 
REGOLE DI CONCORRENZA 
SEZIONE 1 
REGOLE APPLICABILI ALLE IMPRESE 
Articolo 101 
(ex articolo 81 del TCE) 
1. Sono incompatibili con il mercato interno e vietati tutti gli accordi tra imprese, tutte le 
decisioni di associazioni di imprese e tutte le pratiche concordate che possano pregiudicare il 
commercio tra Stati membri e che abbiano per oggetto o per effetto di impedire, restringere o 
falsare il gioco della concorrenza all'interno del mercato interno ed in particolare quelli consistenti 
nel: 
a) fissare direttamente o indirettamente i prezzi d'acquisto o di vendita ovvero altre condizioni di 
transazione; 
b) limitare o controllare la produzione, gli sbocchi, lo sviluppo tecnico o gli investimenti; 
c) ripartire i mercati o le fonti di approvvigionamento; 
d) applicare, nei rapporti commerciali con gli altri contraenti, condizioni dissimili per prestazioni 
equivalenti, così da determinare per questi ultimi uno svantaggio nella concorrenza; 
e) subordinare la conclusione di contratti all'accettazione da parte degli altri contraenti di prestazioni 
supplementari, che, per loro natura o secondo gli usi commerciali, non abbiano alcun nesso con 
l'oggetto dei contratti stessi. 
2. Gli accordi o decisioni, vietati in virtù del presente articolo, sono nulli di pieno diritto. 
3. Tuttavia, le disposizioni del paragrafo 1 possono essere dichiarate inapplicabili: 
— a qualsiasi accordo o categoria di accordi fra imprese, 
— a qualsiasi decisione o categoria di decisioni di associazioni di imprese, e
IT C 202/88 Gazzetta ufficiale dell’Unione europea 7.6.2016
 
— a qualsiasi pratica concordata o categoria di pratiche concordate, 
che contribuiscano a migliorare la produzione o la distribuzione dei prodotti o a promuovere il 
progresso tecnico o economico, pur riservando agli utilizzatori una congrua parte dell'utile che ne 
deriva, ed evitando di: 
a) imporre alle imprese interessate restrizioni che non siano indispensabili per raggiungere tali 
obiettivi; 
b) dare a tali imprese la possibilità di eliminare la concorrenza per una parte sostanziale dei prodotti 
di cui trattasi. 
Articolo 102 
(ex articolo 82 del TCE) 
È incompatibile con il mercato interno e vietato, nella misura in cui possa essere pregiudizievole al 
commercio tra Stati membri, lo sfruttamento abusivo da parte di una o più imprese di una posizione 
dominante sul mercato interno o su una parte sostanziale di questo. 
Tali pratiche abusive possono consistere in particolare: 
a) nell'imporre direttamente od indirettamente prezzi d'acquisto, di vendita od altre condizioni di 
transazione non eque; 
b) nel limitare la produzione, gli sbocchi o lo sviluppo tecnico, a danno dei consumatori; 
c) nell'applicare nei rapporti commerciali con gli altri contraenti condizioni dissimili per prestazioni 
equivalenti, determinando così per questi ultimi uno svantaggio per la concorrenza; 
d) nel subordinare la conclusione di contratti all'accettazione da parte degli altri contraenti di pre­
stazioni supplementari, che, per loro natura o secondo gli usi commerciali, non abbiano alcun 
nesso con l'oggetto dei contratti stessi. 
Articolo 103 
(ex articolo 83 del TCE) 
1. I regolamenti e le direttive utili ai fini dell'applicazione dei principi contemplati dagli arti­
coli 101 e 102 sono stabiliti dal Consiglio, su proposta della Commissione e previa consultazione 
del Parlamento europeo. 
2. Le disposizioni di cui al paragrafo 1 hanno, in particolare, lo scopo di: 
a) garantire l'osservanza dei divieti di cui all'articolo 101, paragrafo 1, e all'articolo 102, commi­
nando ammende e penalità di mora;
IT 7.6.2016 Gazzetta ufficiale dell’Unione europea C 202/89
 
b) determinare le modalità di applicazione dell'articolo 101, paragrafo 3, avendo riguardo alla 
necessità di esercitare una sorveglianza efficace e, nel contempo, semplificare, per quanto possi­
bile, il controllo amministrativo; 
c) precisare, eventualmente, per i vari settori economici, il campo di applicazione delle disposizioni 
degli articoli 101 e 102; 
d) definire i rispettivi compiti della Commissione e della Corte di giustizia dell'Unione europea 
nell'applicazione delle disposizioni contemplate dal presente paragrafo; 
e) definire i rapporti fra le legislazioni nazionali da una parte e le disposizioni della presente sezione 
nonché quelle adottate in applicazione del presente articolo, dall'altra. 
Articolo 104 
(ex articolo 84 del TCE) 
Fino al momento dell'entrata in vigore delle disposizioni adottate in applicazione dell'articolo 103, le 
autorità degli Stati membri decidono in merito all'ammissibilità di intese e allo sfruttamento abusivo 
di una posizione dominante nel mercato interno, in conformità del diritto nazionale interno e delle 
disposizioni dell'articolo 101, in particolare del paragrafo 3, e dell'articolo 102. 
Articolo 105 
(ex articolo 85 del TCE) 
1. Senza pregiudizio dell'articolo 104, la Commissione vigila perché siano applicati i principi 
fissati dagli articoli 101 e 102. Essa istruisce, a richiesta di uno Stato membro o d'ufficio e in 
collegamento con le autorità competenti degli Stati membri che le prestano la loro assistenza, i 
casi di presunta infrazione ai principi suddetti. Qualora essa constati l'esistenza di un'infrazione, 
propone i mezzi atti a porvi termine. 
2. Qualora non sia posto termine alle infrazioni, la Commissione constata l'infrazione ai principi 
con una decisione motivata. Essa può pubblicare tale decisione e autorizzare gli Stati membri ad 
adottare le necessarie misure, di cui definisce le condizioni e modalità, per rimediare alla situazione. 
3. La Commissione può adottare regolamenti concernenti le categorie di accordi per le quali il 
Consiglio ha adottato un regolamento o una direttiva conformemente all'articolo 103, paragrafo 2, 
lettera b). 
Articolo 106 
(ex articolo 86 del TCE) 
1. Gli Stati membri non emanano né mantengono, nei confronti delle imprese pubbliche e delle 
imprese cui riconoscono diritti speciali o esclusivi, alcuna misura contraria alle norme dei trattati, 
specialmente a quelle contemplate dagli articoli 18 e da 101 a 109 inclusi.
IT C 202/90 Gazzetta ufficiale dell’Unione europea 7.6.2016
 
2. Le imprese incaricate della gestione di servizi di interesse economico generale o aventi carattere 
di monopolio fiscale sono sottoposte alle norme dei trattati, e in particolare alle regole di concor­
renza, nei limiti in cui l'applicazione di tali norme non osti all'adempimento, in linea di diritto e di 
fatto, della specifica missione loro affidata. Lo sviluppo degli scambi non deve essere compromesso in 
misura contraria agli interessi dell'Unione. 
3. La Commissione vigila sull'applicazione delle disposizioni del presente articolo rivolgendo, ove 
occorra, agli Stati membri, opportune direttive o decisioni. 
SEZIONE 2 
AIUTI CONCESSI DAGLI STATI 
Articolo 107 
(ex articolo 87 del TCE) 
1. Salvo deroghe contemplate dai trattati, sono incompatibili con il mercato interno, nella misura 
in cui incidano sugli scambi tra Stati membri, gli aiuti concessi dagli Stati, ovvero mediante risorse 
statali, sotto qualsiasi forma che, favorendo talune imprese o talune produzioni, falsino o minaccino 
di falsare la concorrenza. 
2. Sono compatibili con il mercato interno: 
a) gli aiuti a carattere sociale concessi ai singoli consumatori, a condizione che siano accordati senza 
discriminazioni determinate dall'origine dei prodotti; 
b) gli aiuti destinati a ovviare ai danni arrecati dalle calamità naturali oppure da altri eventi ecce­
zionali; 
c) gli aiuti concessi all'economia di determinate regioni della Repubblica federale di Germania che 
risentono della divisione della Germania, nella misura in cui sono necessari a compensare gli 
svantaggi economici provocati da tale divisione. Cinque anni dopo l'entrata in vigore del trattato 
di Lisbona, il Consiglio, su proposta della Commissione, può adottare una decisione che abroga la 
presente lettera. 
3. Possono considerarsi compatibili con il mercato interno: 
a) gli aiuti destinati a favorire lo sviluppo economico delle regioni ove il tenore di vita sia anor­
malmente basso, oppure si abbia una grave forma di sottoccupazione, nonché quello delle regioni 
di cui all'articolo 349, tenuto conto della loro situazione strutturale, economica e sociale; 
b) gli aiuti destinati a promuovere la realizzazione di un importante progetto di comune interesse 
europeo oppure a porre rimedio a un grave turbamento dell'economia di uno Stato membro;
IT 7.6.2016 Gazzetta ufficiale dell’Unione europea C 202/91
 
c) gli aiuti destinati ad agevolare lo sviluppo di talune attività o di talune regioni economiche, 
sempre che non alterino le condizioni degli scambi in misura contraria al comune interesse; 
d) gli aiuti destinati a promuovere la cultura e la conservazione del patrimonio, quando non alterino 
le condizioni degli scambi e della concorrenza nell'Unione in misura contraria all'interesse co­
mune; 
e) le altre categorie di aiuti, determinate con decisione del Consiglio, su proposta della Commissione. 
Articolo 108 
(ex articolo 88 del TCE) 
1. La Commissione procede con gli Stati membri all'esame permanente dei regimi di aiuti esistenti 
in questi Stati. Essa propone a questi ultimi le opportune misure richieste dal graduale sviluppo o dal 
funzionamento del mercato interno. 
2. Qualora la Commissione, dopo aver intimato agli interessati di presentare le loro osservazioni, 
constati che un aiuto concesso da uno Stato, o mediante fondi statali, non è compatibile con il 
mercato interno a norma dell'articolo 107, oppure che tale aiuto è attuato in modo abusivo, decide 
che lo Stato interessato deve sopprimerlo o modificarlo nel termine da essa fissato. 
Qualora lo Stato in causa non si conformi a tale decisione entro il termine stabilito, la Commissione 
o qualsiasi altro Stato interessato può adire direttamente la Corte di giustizia dell'Unione europea, in 
deroga agli articoli 258 e 259. 
A richiesta di uno Stato membro, il Consiglio, deliberando all'unanimità, può decidere che un aiuto, 
istituito o da istituirsi da parte di questo Stato, deve considerarsi compatibile con il mercato interno, 
in deroga alle disposizioni dell'articolo 107 o ai regolamenti di cui all'articolo 109, quando circo­
stanze eccezionali giustifichino tale decisione. Qualora la Commissione abbia iniziato, nei riguardi di 
tale aiuto, la procedura prevista dal presente paragrafo, primo comma, la richiesta dello Stato 
interessato rivolta al Consiglio avrà per effetto di sospendere tale procedura fino a quando il 
Consiglio non si sia pronunciato al riguardo. 
Tuttavia, se il Consiglio non si è pronunciato entro tre mesi dalla data della richiesta, la Commissione 
delibera. 
3. Alla Commissione sono comunicati, in tempo utile perché presenti le sue osservazioni, i 
progetti diretti a istituire o modificare aiuti. Se ritiene che un progetto non sia compatibile con il 
mercato interno a norma dell'articolo 107, la Commissione inizia senza indugio la procedura 
prevista dal paragrafo precedente. Lo Stato membro interessato non può dare esecuzione alle misure 
progettate prima che tale procedura abbia condotto a una decisione finale.
IT C 202/92 Gazzetta ufficiale dell’Unione europea 7.6.2016
 
4. La Commissione può adottare regolamenti concernenti le categorie di aiuti di Stato per le quali 
il Consiglio ha stabilito, conformemente all'articolo 109, che possono essere dispensate dalla pro­
cedura di cui al paragrafo 3 del presente articolo. 
Articolo 109 
(ex articolo 89 del TCE) 
Il Consiglio, su proposta della Commissione e previa consultazione del Parlamento europeo, può 
stabilire tutti i regolamenti utili ai fini dell'applicazione degli articoli 107 e 108 e fissare in particolare 
le condizioni per l'applicazione dell'articolo 108, paragrafo 3, nonché le categorie di aiuti che sono 
dispensate da tale procedura. 
CAPO 2 
DISPOSIZIONI FISCALI 
Articolo 110 
(ex articolo 90 del TCE) 
Nessuno Stato membro applica direttamente o indirettamente ai prodotti degli altri Stati membri 
imposizioni interne, di qualsivoglia natura, superiori a quelle applicate direttamente o indirettamente 
ai prodotti nazionali similari. 
Inoltre, nessuno Stato membro applica ai prodotti degli altri Stati membri imposizioni interne intese 
a proteggere indirettamente altre produzioni. 
Articolo 111 
(ex articolo 91 del TCE) 
I prodotti esportati nel territorio di uno degli Stati membri non possono beneficiare di alcun ristorno 
di imposizioni interne che sia superiore alle imposizioni ad essi applicate direttamente o indiretta­
mente. 
Articolo 112 
(ex articolo 92 del TCE) 
Per quanto riguarda le imposizioni diverse dalle imposte sulla cifra d'affari, dalle imposte di consumo 
e dalle altre imposte indirette, si possono operare esoneri e rimborsi all'esportazione negli altri Stati 
membri e introdurre tasse di compensazione applicabili alle importazioni provenienti dagli Stati 
membri, soltanto qualora le misure progettate siano state preventivamente approvate per un periodo 
limitato dal Consiglio, su proposta della Commissione.
IT 7.6.2016 Gazzetta ufficiale dell’Unione europea C 202/93
 
Articolo 113 
(ex articolo 93 del TCE) 
Il Consiglio, deliberando all'unanimità secondo una procedura legislativa speciale e previa consulta­
zione del Parlamento europeo e del Comitato economico e sociale, adotta le disposizioni che 
riguardano l'armonizzazione delle legislazioni relative alle imposte sulla cifra d'affari, alle imposte 
di consumo ed altre imposte indirette, nella misura in cui detta armonizzazione sia necessaria per 
assicurare l'instaurazione ed il funzionamento del mercato interno ed evitare le distorsioni di con­
correnza. 
CAPO 3 
RAVVICINAMENTO DELLE LEGISLAZIONI 
Articolo 114 
(ex articolo 95 del TCE) 
1. Salvo che i trattati non dispongano diversamente, si applicano le disposizioni seguenti per la 
realizzazione degli obiettivi dell'articolo 26. Il Parlamento europeo e il Consiglio, deliberando se­
condo la procedura legislativa ordinaria e previa consultazione del Comitato economico e sociale, 
adottano le misure relative al ravvicinamento delle disposizioni legislative, regolamentari ed ammini­
strative degli Stati membri che hanno per oggetto l'instaurazione ed il funzionamento del mercato 
interno. 
2. Il paragrafo 1 non si applica alle disposizioni fiscali, a quelle relative alla libera circolazione 
delle persone e a quelle relative ai diritti ed interessi dei lavoratori dipendenti. 
3. La Commissione, nelle sue proposte di cui al paragrafo 1 in materia di sanità, sicurezza, 
protezione dell'ambiente e protezione dei consumatori, si basa su un livello di protezione elevato, 
tenuto conto, in particolare, degli eventuali nuovi sviluppi fondati su riscontri scientifici. Anche il 
Parlamento europeo ed il Consiglio, nell'ambito delle rispettive competenze, cercheranno di conse­
guire tale obiettivo. 
4. Allorché, dopo l'adozione di una misura di armonizzazione da parte del Parlamento europeo e 
del Consiglio, da parte del Consiglio o da parte della Commissione, uno Stato membro ritenga 
necessario mantenere disposizioni nazionali giustificate da esigenze importanti di cui all'articolo 36 
o relative alla protezione dell'ambiente o dell'ambiente di lavoro, esso notifica tali disposizioni alla 
Commissione precisando i motivi del mantenimento delle stesse. 
5. Inoltre, fatto salvo il paragrafo 4, allorché, dopo l'adozione di una misura di armonizzazione da 
parte del Parlamento europeo e del Consiglio, da parte del Consiglio o da parte della Commissione, 
uno Stato membro ritenga necessario introdurre disposizioni nazionali fondate su nuove prove 
scientifiche inerenti alla protezione dell'ambiente o dell'ambiente di lavoro, giustificate da un pro­
blema specifico a detto Stato membro insorto dopo l'adozione della misura di armonizzazione, esso 
notifica le disposizioni previste alla Commissione precisando i motivi dell'introduzione delle stesse.
IT C 202/94 Gazzetta ufficiale dell’Unione europea 7.6.2016
 
6. La Commissione, entro sei mesi dalle notifiche di cui ai paragrafi 4 e 5, approva o respinge le 
disposizioni nazionali in questione dopo aver verificato se esse costituiscano o no uno strumento di 
discriminazione arbitraria o una restrizione dissimulata nel commercio tra gli Stati membri e se 
rappresentino o no un ostacolo al funzionamento del mercato interno. 
In mancanza di decisione della Commissione entro detto periodo, le disposizioni nazionali di cui ai 
paragrafi 4 e 5 sono considerate approvate. 
Se giustificato dalla complessità della questione e in assenza di pericolo per la salute umana, la 
Commissione può notificare allo Stato membro interessato che il periodo di cui al presente paragrafo 
può essere prolungato per un ulteriore periodo di massimo sei mesi. 
7. Quando uno Stato membro è autorizzato, a norma del paragrafo 6, a mantenere o a introdurre 
disposizioni nazionali che derogano a una misura di armonizzazione, la Commissione esamina 
immediatamente l'opportunità di proporre un adeguamento di detta misura. 
8. Quando uno Stato membro solleva un problema specifico di pubblica sanità in un settore che è 
stato precedentemente oggetto di misure di armonizzazione, esso lo sottopone alla Commissione che 
esamina immediatamente l'opportunità di proporre misure appropriate al Consiglio. 
9. In deroga alla procedura di cui agli articoli 258 e 259, la Commissione o qualsiasi Stato 
membro può adire direttamente la Corte di giustizia dell'Unione europea ove ritenga che un altro 
Stato membro faccia un uso abusivo dei poteri contemplati dal presente articolo. 
10. Le misure di armonizzazione di cui sopra comportano, nei casi opportuni, una clausola di 
salvaguardia che autorizza gli Stati membri ad adottare, per uno o più dei motivi di carattere non 
economico di cui all'articolo 36, misure provvisorie soggette ad una procedura di controllo del­
l'Unione. 
Articolo 115 
(ex articolo 94 del TCE) 
Fatto salvo l'articolo 114, il Consiglio, deliberando all'unanimità secondo una procedura legislativa 
speciale e previa consultazione del Parlamento europeo e del Comitato economico e sociale, stabilisce 
direttive volte al ravvicinamento delle disposizioni legislative, regolamentari ed amministrative degli 
Stati membri che abbiano un'incidenza diretta sull'instaurazione o sul funzionamento del mercato 
interno. 
Articolo 116 
(ex articolo 96 del TCE) 
Qualora la Commissione constati che una disparità esistente nelle disposizioni legislative, regolamen­
tari o amministrative degli Stati membri falsa le condizioni di concorrenza sul mercato interno e 
provoca, per tal motivo, una distorsione che deve essere eliminata, essa provvede a consultarsi con gli 
Stati membri interessati.
IT 7.6.2016 Gazzetta ufficiale dell’Unione europea C 202/95
 
Se attraverso tale consultazione non si raggiunge un accordo che elimini la distorsione in questione, 
il Parlamento europeo e il Consiglio, deliberando secondo la procedura legislativa ordinaria, stabili­
scono le direttive all'uopo necessarie. Può essere adottata ogni altra opportuna misura prevista dai 
trattati. 
Articolo 117 
(ex articolo 97 del TCE) 
1. Quando vi sia motivo di temere che l'emanazione o la modifica di disposizioni legislative, 
regolamentari o amministrative provochi una distorsione ai sensi dell'articolo precedente, lo Stato 
membro che vuole procedervi consulta la Commissione. La Commissione, dopo aver consultato gli 
Stati membri, raccomanda agli Stati interessati le misure idonee ad evitare la distorsione in questione. 
2. Se lo Stato che vuole emanare o modificare disposizioni nazionali non si conforma alla 
raccomandazione rivoltagli dalla Commissione, non si potrà richiedere agli altri Stati membri, nell'ap­
plicazione dell'articolo 116, di modificare le loro disposizioni nazionali per eliminare tale distorsio­
ne. Se lo Stato membro che ha trascurato la raccomandazione della Commissione provoca una 
distorsione unicamente a suo detrimento, non sono applicabili le disposizioni dell'articolo 116. 
Articolo 118 
Nell'ambito dell'instaurazione o del funzionamento del mercato interno, il Parlamento europeo e il 
Consiglio, deliberando secondo la procedura legislativa ordinaria, stabiliscono le misure per la crea­
zione di titoli europei al fine di garantire una protezione uniforme dei diritti di proprietà intellettuale 
nell'Unione e per l'istituzione di regimi di autorizzazione, di coordinamento e di controllo centra­
lizzati a livello di Unione. 
Il Consiglio, deliberando mediante regolamenti secondo una procedura legislativa speciale, stabilisce i 
regimi linguistici dei titoli europei. Il Consiglio delibera all'unanimità previa consultazione del Par­
lamento europeo. 
TITOLO VIII 
POLITICA ECONOMICA E MONETARIA 
Articolo 119 
(ex articolo 4 del TCE) 
1. Ai fini enunciati all'articolo 3 del trattato sull'Unione europea, l'azione degli Stati membri e 
dell'Unione comprende, alle condizioni previste dai trattati, l'adozione di una politica economica che 
è fondata sullo stretto coordinamento delle politiche economiche degli Stati membri, sul mercato 
interno e sulla definizione di obiettivi comuni, condotta conformemente al principio di un'economia 
di mercato aperta e in libera concorrenza.
IT C 202/96 Gazzetta ufficiale dell’Unione europea 7.6.2016
 
2. Parallelamente, alle condizioni e secondo le procedure previste dai trattati, questa azione com­
prende una moneta unica, l'euro, nonché la definizione e la conduzione di una politica monetaria e 
di una politica del cambio uniche, che abbiano l'obiettivo principale di mantenere la stabilità dei 
prezzi e, fatto salvo questo obiettivo, di sostenere le politiche economiche generali nell'Unione 
conformemente al principio di un'economia di mercato aperta e in libera concorrenza. 
3. Queste azioni degli Stati membri e dell'Unione implicano il rispetto dei seguenti principi 
direttivi: prezzi stabili, finanze pubbliche e condizioni monetarie sane nonché bilancia dei pagamenti 
sostenibile. 
CAPO 1 
POLITICA ECONOMICA 
Articolo 120 
(ex articolo 98 del TCE) 
Gli Stati membri attuano la loro politica economica allo scopo di contribuire alla realizzazione degli 
obiettivi dell'Unione definiti all'articolo 3 del trattato sull'Unione europea e nel contesto degli 
indirizzi di massima di cui all'articolo 121, paragrafo 2. Gli Stati membri e l'Unione agiscono nel 
rispetto dei principi di un'economia di mercato aperta e in libera concorrenza, favorendo un'efficace 
allocazione delle risorse, conformemente ai principi di cui all'articolo 119. 
Articolo 121 
(ex articolo 99 del TCE) 
1. Gli Stati membri considerano le loro politiche economiche una questione di interesse comune e 
le coordinano nell'ambito del Consiglio, conformemente alle disposizioni dell'articolo 120. 
2. Il Consiglio, su raccomandazione della Commissione, elabora un progetto di indirizzi di mas­
sima per le politiche economiche degli Stati membri e dell'Unione, e ne riferisce le risultanze al 
Consiglio europeo. 
Il Consiglio europeo, deliberando sulla base di detta relazione del Consiglio, dibatte delle conclusioni 
in merito agli indirizzi di massima per le politiche economiche degli Stati membri e dell'Unione. 
Sulla base di dette conclusioni, il Consiglio adotta una raccomandazione che definisce i suddetti 
indirizzi di massima. Il Consiglio informa il Parlamento europeo in merito a tale raccomandazione. 
3. Al fine di garantire un più stretto coordinamento delle politiche economiche e una convergenza 
duratura dei risultati economici degli Stati membri, il Consiglio, sulla base di relazioni presentate 
dalla Commissione, sorveglia l'evoluzione economica in ciascuno degli Stati membri e nell'Unione, 
nonché la coerenza delle politiche economiche con gli indirizzi di massima di cui al paragrafo 2 e 
procede regolarmente ad una valutazione globale.
IT 7.6.2016 Gazzetta ufficiale dell’Unione europea C 202/97
 
Ai fini di detta sorveglianza multilaterale, gli Stati membri trasmettono alla Commissione le infor­
mazioni concernenti le misure di rilievo da essi adottate nell'ambito della loro politica economica, 
nonché tutte le altre informazioni da essi ritenute necessarie. 
4. Qualora si accerti‚ secondo la procedura prevista al paragrafo 3‚ che le politiche economiche di 
uno Stato membro non sono coerenti con gli indirizzi di massima di cui al paragrafo 2 o rischiano 
di compromettere il buon funzionamento dell'unione economica e monetaria‚ la Commissione può 
rivolgere un avvertimento allo Stato membro in questione. Il Consiglio‚ su raccomandazione della 
Commissione‚ può rivolgere allo Stato membro in questione le necessarie raccomandazioni. Il Consi­
glio, su proposta della Commissione, può decidere di rendere pubbliche le proprie raccomandazioni. 
Nel contesto del presente paragrafo, il Consiglio delibera senza tener conto del voto del membro del 
Consiglio che rappresenta lo Stato membro in questione. 
Per maggioranza qualificata degli altri membri del Consiglio s'intende quella definita conformemente 
all'articolo 238, paragrafo 3, lettera a). 
5. Il presidente del Consiglio e la Commissione riferiscono al Parlamento europeo i risultati della 
sorveglianza multilaterale. Se il Consiglio ha reso pubbliche le proprie raccomandazioni, il presidente 
del Consiglio può essere invitato a comparire dinanzi alla commissione competente del Parlamento 
europeo. 
6. Il Parlamento europeo e il Consiglio, deliberando mediante regolamenti secondo la procedura 
legislativa ordinaria, possono adottare le modalità della procedura di sorveglianza multilaterale di cui 
ai paragrafi 3 e 4. 
Articolo 122 
(ex articolo 100 del TCE) 
1. Fatta salva ogni altra procedura prevista dai trattati, il Consiglio, su proposta della Commis­
sione, può decidere, in uno spirito di solidarietà tra Stati membri, le misure adeguate alla situazione 
economica, in particolare qualora sorgano gravi difficoltà nell'approvvigionamento di determinati 
prodotti, in particolare nel settore dell'energia. 
2. Qualora uno Stato membro si trovi in difficoltà o sia seriamente minacciato da gravi difficoltà a 
causa di calamità naturali o di circostanze eccezionali che sfuggono al suo controllo, il Consiglio, su 
proposta della Commissione, può concedere a determinate condizioni un'assistenza finanziaria del­
l'Unione allo Stato membro interessato. Il presidente del Consiglio informa il Parlamento europeo in 
merito alla decisione presa.
IT C 202/98 Gazzetta ufficiale dell’Unione europea 7.6.2016
 
Articolo 123 
(ex articolo 101 del TCE) 
1. Sono vietati la concessione di scoperti di conto o qualsiasi altra forma di facilitazione creditizia, 
da parte della Banca centrale europea o da parte delle banche centrali degli Stati membri (in appresso 
denominate «banche centrali nazionali»), a istituzioni, organi od organismi dell'Unione, alle ammini­
strazioni statali, agli enti regionali, locali o altri enti pubblici, ad altri organismi di diritto pubblico o a 
imprese pubbliche degli Stati membri, così come l'acquisto diretto presso di essi di titoli di debito da 
parte della Banca centrale europea o delle banche centrali nazionali. 
2. Le disposizioni del paragrafo 1 non si applicano agli enti creditizi di proprietà pubblica che, nel 
contesto dell'offerta di liquidità da parte delle banche centrali, devono ricevere dalle banche centrali 
nazionali e dalla Banca centrale europea lo stesso trattamento degli enti creditizi privati. 
Articolo 124 
(ex articolo 102 del TCE) 
È vietata qualsiasi misura, non basata su considerazioni prudenziali, che offra alle istituzioni, agli 
organi o agli organismi dell'Unione, alle amministrazioni statali, agli enti regionali, locali o altri enti 
pubblici, ad altri organismi di diritto pubblico o a imprese pubbliche degli Stati membri un accesso 
privilegiato alle istituzioni finanziarie. 
Articolo 125 
(ex articolo 103 del TCE) 
1. L'Unione non risponde né si fa carico degli impegni assunti dalle amministrazioni statali, dagli 
enti regionali, locali, o altri enti pubblici, da altri organismi di diritto pubblico o da imprese pub­
bliche di qualsiasi Stato membro, fatte salve le garanzie finanziarie reciproche per la realizzazione in 
comune di un progetto economico specifico. Gli Stati membri non sono responsabili né subentrano 
agli impegni dell'amministrazione statale, degli enti regionali, locali o degli altri enti pubblici, di altri 
organismi di diritto pubblico o di imprese pubbliche di un altro Stato membro, fatte salve le garanzie 
finanziarie reciproche per la realizzazione in comune di un progetto specifico. 
2. Se necessario, il Consiglio‚ su proposta della Commissione e previa consultazione del Parla­
mento europeo‚ può precisare le definizioni per l'applicazione dei divieti previsti dagli articoli 123 e 
124 e dal presente articolo. 
Articolo 126 
(ex articolo 104 del TCE) 
1. Gli Stati membri devono evitare disavanzi pubblici eccessivi.
IT 7.6.2016 Gazzetta ufficiale dell’Unione europea C 202/99
 
2. La Commissione sorveglia l'evoluzione della situazione di bilancio e dell'entità del debito 
pubblico negli Stati membri, al fine di individuare errori rilevanti. In particolare esamina la confor­
mità alla disciplina di bilancio sulla base dei due criteri seguenti: 
a) se il rapporto tra il disavanzo pubblico, previsto o effettivo, e il prodotto interno lordo superi un 
valore di riferimento, a meno che: 
— il rapporto non sia diminuito in modo sostanziale e continuo e abbia raggiunto un livello che 
si avvicina al valore di riferimento, 
— oppure, in alternativa, il superamento del valore di riferimento sia solo eccezionale e tempo­
raneo e il rapporto resti vicino al valore di riferimento; 
b) se il rapporto tra debito pubblico e prodotto interno lordo superi un valore di riferimento, a 
meno che detto rapporto non si stia riducendo in misura sufficiente e non si avvicini al valore di 
riferimento con ritmo adeguato. 
I valori di riferimento sono specificati nel protocollo sulla procedura per i disavanzi eccessivi allegato 
ai trattati. 
3. Se uno Stato membro non rispetta i requisiti previsti da uno o entrambi i criteri menzionati, la 
Commissione prepara una relazione. La relazione della Commissione tiene conto anche dell'eventuale 
differenza tra il disavanzo pubblico e la spesa pubblica per gli investimenti e tiene conto di tutti gli 
altri fattori significativi, compresa la posizione economica e di bilancio a medio termine dello Stato 
membro. 
La Commissione può inoltre preparare una relazione se ritiene che in un determinato Stato membro, 
malgrado i criteri siano rispettati, sussista il rischio di un disavanzo eccessivo. 
4. Il comitato economico e finanziario formula un parere in merito alla relazione della Commis­
sione. 
5. La Commissione‚ se ritiene che in uno Stato membro esista o possa determinarsi in futuro un 
disavanzo eccessivo‚ trasmette un parere allo Stato membro interessato e ne informa il Consiglio. 
6. Il Consiglio, su proposta della Commissione e considerate le osservazioni che lo Stato membro 
interessato ritenga di formulare, decide, dopo una valutazione globale, se esiste un disavanzo ecces­
sivo. 
7. Se, ai sensi del paragrafo 6, decide che esiste un disavanzo eccessivo, il Consiglio adotta senza 
indebito ritardo, su raccomandazione della Commissione, le raccomandazioni allo Stato membro in 
questione al fine di far cessare tale situazione entro un determinato periodo. Fatto salvo il disposto 
del paragrafo 8, dette raccomandazioni non sono rese pubbliche. 
8. Il Consiglio, qualora determini che nel periodo prestabilito non sia stato dato seguito effettivo 
alle sue raccomandazioni, può rendere pubbliche dette raccomandazioni.
IT C 202/100 Gazzetta ufficiale dell’Unione europea 7.6.2016
 
9. Qualora uno Stato membro persista nel disattendere le raccomandazioni del Consiglio, que­
st'ultimo può decidere di intimare allo Stato membro di prendere, entro un termine stabilito, le 
misure volte alla riduzione del disavanzo che il Consiglio ritiene necessaria per correggere la situa­
zione. 
In tal caso il Consiglio può chiedere allo Stato membro in questione di presentare relazioni secondo 
un calendario preciso, al fine di esaminare gli sforzi compiuti da detto Stato membro per rimediare 
alla situazione. 
10. I diritti di esperire le azioni di cui agli articoli 258 e 259 non possono essere esercitati nel 
quadro dei paragrafi da 1 a 9 del presente articolo. 
11. Fintantoché uno Stato membro non ottempera ad una decisione presa in conformità del 
paragrafo 9, il Consiglio può decidere di applicare o, a seconda dei casi, di rafforzare una o più 
delle seguenti misure: 
— chiedere che lo Stato membro interessato pubblichi informazioni supplementari, che saranno 
specificate dal Consiglio, prima dell'emissione di obbligazioni o altri titoli, 
— invitare la Banca europea per gli investimenti a riconsiderare la sua politica di prestiti verso lo 
Stato membro in questione, 
— richiedere che lo Stato membro in questione costituisca un deposito infruttifero di importo 
adeguato presso l'Unione, fino a quando, a parere del Consiglio, il disavanzo eccessivo non sia 
stato corretto, 
— infliggere ammende di entità adeguata. 
Il presidente del Consiglio informa il Parlamento europeo delle decisioni adottate. 
12. Il Consiglio abroga alcune o tutte le decisioni o raccomandazioni di cui ai paragrafi da 6 a 9 e 
11 nella misura in cui ritiene che il disavanzo eccessivo nello Stato membro in questione sia stato 
corretto. Se precedentemente aveva reso pubbliche le sue raccomandazioni, il Consiglio dichiara 
pubblicamente, non appena sia stata abrogata la decisione di cui al paragrafo 8, che non esiste 
più un disavanzo eccessivo nello Stato membro in questione. 
13. Nell'adottare le decisioni o raccomandazioni di cui ai paragrafi 8, 9, 11 e 12, il Consiglio 
delibera su raccomandazione della Commissione. 
Nell'adottare le misure di cui ai paragrafi da 6 a 9, 11 e 12, il Consiglio delibera senza tener conto 
del voto del membro del Consiglio che rappresenta lo Stato membro in questione. 
Per maggioranza qualificata degli altri membri del Consiglio s'intende quella definita conformemente 
all'articolo 238, paragrafo 3, lettera a). 
14. Ulteriori disposizioni concernenti l'attuazione della procedura descritta nel presente articolo 
sono precisate nel protocollo sulla procedura per i disavanzi eccessivi allegato ai trattati.
IT 7.6.2016 Gazzetta ufficiale dell’Unione europea C 202/101
 
Il Consiglio, deliberando all'unanimità secondo una procedura legislativa speciale e previa consulta­
zione del Parlamento europeo e della Banca centrale europea, adotta le opportune disposizioni che 
sostituiscono detto protocollo. 
Fatte salve le altre disposizioni del presente paragrafo, il Consiglio, su proposta della Commissione e 
previa consultazione del Parlamento europeo, precisa le modalità e le definizioni per l'applicazione 
delle disposizioni di detto protocollo. 
CAPO 2 
POLITICA MONETARIA 
Articolo 127 
(ex articolo 105 del TCE) 
1. L'obiettivo principale del Sistema europeo di banche centrali, in appresso denominato "SEBC", è 
il mantenimento della stabilità dei prezzi. Fatto salvo l'obiettivo della stabilità dei prezzi, il SEBC 
sostiene le politiche economiche generali nell'Unione al fine di contribuire alla realizzazione degli 
obiettivi dell'Unione definiti nell'articolo 3 del trattato sull'Unione europea. Il SEBC agisce in con­
formità del principio di un'economia di mercato aperta e in libera concorrenza, favorendo una 
efficace allocazione delle risorse e rispettando i principi di cui all'articolo 119. 
2. I compiti fondamentali da assolvere tramite il SEBC sono i seguenti: 
— definire e attuare la politica monetaria dell'Unione, 
— svolgere le operazioni sui cambi in linea con le disposizioni dell'articolo 219, 
— detenere e gestire le riserve ufficiali in valuta estera degli Stati membri, 
— promuovere il regolare funzionamento dei sistemi di pagamento. 
3. Il paragrafo 2, terzo trattino, non pregiudica la detenzione e la gestione da parte dei governi 
degli Stati membri di saldi operativi in valuta estera. 
4. La Banca centrale europea viene consultata: 
— in merito a qualsiasi proposta di atto dell'Unione che rientri nelle sue competenze, 
— dalle autorità nazionali, sui progetti di disposizioni legislative che rientrino nelle sue competenze, 
ma entro i limiti e alle condizioni stabiliti dal Consiglio, secondo la procedura di cui all'arti­
colo 129, paragrafo 4. 
La Banca centrale europea può formulare pareri da sottoporre alle istituzioni, agli organi o agli 
organismi dell'Unione competenti o alle autorità nazionali su questioni che rientrano nelle sue 
competenze.
IT C 202/102 Gazzetta ufficiale dell’Unione europea 7.6.2016
 
5. Il SEBC contribuisce ad una buona conduzione delle politiche perseguite dalle competenti 
autorità per quanto riguarda la vigilanza prudenziale degli enti creditizi e la stabilità del sistema 
finanziario. 
6. Il Consiglio, deliberando all'unanimità mediante regolamenti secondo una procedura legislativa 
speciale, previa consultazione del Parlamento europeo e della Banca centrale europea, può affidare 
alla Banca centrale europea compiti specifici in merito alle politiche che riguardano la vigilanza 
prudenziale degli enti creditizi e delle altre istituzioni finanziarie, escluse le imprese di assicurazione. 
Articolo 128 
(ex articolo 106 del TCE) 
1. La Banca centrale europea ha il diritto esclusivo di autorizzare l'emissione di banconote in euro 
all'interno dell'Unione. La Banca centrale europea e le banche centrali nazionali possono emettere 
banconote. Le banconote emesse dalla Banca centrale europea e dalle banche centrali nazionali 
costituiscono le uniche banconote aventi corso legale nell'Unione. 
2. Gli Stati membri possono coniare monete metalliche in euro con l'approvazione della Banca 
centrale europea per quanto riguarda il volume del conio. Il Consiglio, su proposta della Commis­
sione e previa consultazione del Parlamento europeo e della Banca centrale europea, può adottare 
misure per armonizzare le denominazioni e le specificazioni tecniche di tutte le monete metalliche 
destinate alla circolazione, nella misura necessaria per agevolare la loro circolazione nell'Unione. 
Articolo 129 
(ex articolo 107 del TCE) 
1. Il SEBC è retto dagli organi decisionali della Banca centrale europea che sono il consiglio 
direttivo e il comitato esecutivo. 
2. Lo statuto del Sistema europeo di banche centrali e della Banca centrale europea, in appresso 
denominato "statuto del SEBC e della BCE", è definito nel protocollo allegato ai trattati. 
3. L'articolo 5, paragrafi 1, 2 e 3, gli articoli 17 e 18, l'articolo 19, paragrafo 1, gli articoli 22, 
23, 24 e 26, l'articolo 32, paragrafi 2, 3, 4 e 6, l'articolo 33, paragrafo 1, lettera a) e l'articolo 36 
dello statuto del SEBC e della BCE possono essere emendati dal Parlamento europeo e dal Consiglio, 
che deliberano secondo la procedura legislativa ordinaria. Essi deliberano o su raccomandazione della 
Banca centrale europea e previa consultazione della Commissione o su proposta della Commissione e 
previa consultazione della Banca centrale europea. 
4. Il Consiglio, su proposta della Commissione e previa consultazione del Parlamento europeo e 
della Banca centrale europea o deliberando su una raccomandazione della Banca centrale europea e 
previa consultazione del Parlamento europeo e della Commissione, adotta le disposizioni di cui agli 
articoli 4, 5, paragrafo 4, 19, paragrafo 2, 20, 28, paragrafo 1, 29, paragrafo 2, 30, paragrafo 4 e 34, 
paragrafo 3, dello statuto del SEBC e della BCE.
IT 7.6.2016 Gazzetta ufficiale dell’Unione europea C 202/103
 
Articolo 130 
(ex articolo 108 del TCE) 
Nell'esercizio dei poteri e nell'assolvimento dei compiti e dei doveri loro attribuiti dai trattati e dallo 
statuto del SEBC e della BCE, né la Banca centrale europea né una banca centrale nazionale né un 
membro dei rispettivi organi decisionali possono sollecitare o accettare istruzioni dalle istituzioni, 
dagli organi o dagli organismi dell'Unione, dai governi degli Stati membri né da qualsiasi altro 
organismo. Le istituzioni, gli organi e gli organismi dell'Unione nonché i governi degli Stati membri 
si impegnano a rispettare questo principio e a non cercare di influenzare i membri degli organi 
decisionali della Banca centrale europea o delle banche centrali nazionali nell'assolvimento dei loro 
compiti. 
Articolo 131 
(ex articolo 109 del TCE) 
Ciascuno Stato membro assicura che la propria legislazione nazionale, incluso lo statuto della banca 
centrale nazionale, sarà compatibile con i trattati e con lo statuto del SEBC e della BCE. 
Articolo 132 
(ex articolo 110 del TCE) 
1. Per l'assolvimento dei compiti attribuiti al SEBC, la Banca centrale europea, in conformità delle 
disposizioni dei trattati e alle condizioni stabilite nello statuto del SEBC e della BCE: 
— stabilisce regolamenti nella misura necessaria per assolvere i compiti definiti nell'articolo 3, 
paragrafo 1, primo trattino, negli articoli 19, paragrafo 1, 22 o 25, paragrafo 2 dello statuto 
del SEBC e della BCE e nei casi che sono previsti negli atti del Consiglio di cui all'articolo 129, 
paragrafo 4, 
— prende le decisioni necessarie per assolvere compiti attribuiti al SEBC in virtù dei trattati e dello 
statuto del SEBC e della BCE, 
— formula raccomandazioni o pareri. 
2. La Banca centrale europea può decidere di pubblicare le sue decisioni, le sue raccomandazioni 
ed i suoi pareri. 
3. Entro i limiti e alle condizioni stabiliti dal Consiglio in conformità della procedura di cui 
all'articolo 129, paragrafo 4, la Banca centrale europea ha il potere di infliggere alle imprese 
ammende o penalità di mora in caso di inosservanza degli obblighi imposti dai regolamenti e dalle 
decisioni da essa adottati.
IT C 202/104 Gazzetta ufficiale dell’Unione europea 7.6.2016
 
Articolo 133 
Fatte salve le attribuzioni della Banca centrale europea, il Parlamento europeo e il Consiglio, delibe­
rando secondo la procedura legislativa ordinaria, stabiliscono le misure necessarie per l'utilizzo 
dell'euro come moneta unica. Tali misure sono adottate previa consultazione della Banca centrale 
europea. 
CAPO 3 
DISPOSIZIONI ISTITUZIONALI 
Articolo 134 
(ex articolo 114 del TCE) 
1. Per promuovere il coordinamento delle politiche degli Stati membri in tutta la misura neces­
saria al funzionamento del mercato interno, è istituito un comitato economico e finanziario. 
2. Il comitato economico e finanziario svolge i seguenti compiti: 
— formulare pareri, sia a richiesta del Consiglio o della Commissione, sia di propria iniziativa, 
destinati a tali istituzioni, 
— seguire la situazione economica e finanziaria degli Stati membri e dell'Unione e riferire regolar­
mente in merito al Consiglio e alla Commissione, in particolare sulle relazioni finanziarie con i 
paesi terzi e le istituzioni internazionali, 
— fatto salvo l'articolo 240, contribuire alla preparazione dei lavori del Consiglio di cui agli articoli 
66, 75, 121, paragrafi 2, 3, 4 e 6, 122, 124, 125, 126, 127, paragrafo 6, 128, paragrafo 2, 129, 
paragrafi 3 e 4, 138, 140, paragrafi 2 e 3, 143, 144, paragrafi 2 e 3, e 219, nonché svolgere gli 
altri compiti consultivi e preparatori ad esso affidati dal Consiglio, 
— esaminare, almeno una volta all'anno, la situazione riguardante i movimenti di capitali e la libertà 
dei pagamenti, quali risultano dall'applicazione dei trattati e dei provvedimenti presi dal Consiglio; 
l'esame riguarda tutti i provvedimenti riguardanti i movimenti di capitali e i pagamenti; il 
comitato riferisce alla Commissione e al Consiglio in merito al risultato di tale esame. 
Gli Stati membri, la Commissione e la Banca centrale europea nominano ciascuno non più di due 
membri del comitato.
IT 7.6.2016 Gazzetta ufficiale dell’Unione europea C 202/105
 
3. Il Consiglio, su proposta della Commissione e previa consultazione della Banca centrale europea 
e del comitato di cui al presente articolo, stabilisce disposizioni specifiche relative alla composizione 
del comitato economico e finanziario. Il presidente del Consiglio informa il Parlamento europeo in 
merito a tale decisione. 
4. Oltre ai compiti di cui al paragrafo 2, se e fintantoché sussistono Stati membri con deroga di 
cui all'articolo 139, il comitato tiene sotto controllo la situazione monetaria e finanziaria nonché il 
sistema generale dei pagamenti di tali Stati membri e riferisce periodicamente in merito al Consiglio e 
alla Commissione. 
Articolo 135 
(ex articolo 115 del TCE) 
Per questioni che rientrano nel campo di applicazione degli articoli 121, paragrafo 4, 126, eccettuato 
il paragrafo 14, 138, 140, paragrafo 1, 140, paragrafo 2, primo comma, 140, paragrafo 3, e 219, il 
Consiglio o uno Stato membro possono chiedere alla Commissione di fare, secondo i casi, una 
raccomandazione o una proposta. La Commissione esamina la richiesta e presenta senza indugio le 
proprie conclusioni al Consiglio. 
CAPO 4 
DISPOSIZIONI SPECIFICHE AGLI STATI MEMBRI LA CUI MONETA È L'EURO 
Articolo 136 
1. Per contribuire al buon funzionamento dell'unione economica e monetaria e in conformità 
delle pertinenti disposizioni dei trattati, il Consiglio adotta, secondo la procedura pertinente tra quelle 
di cui agli articoli 121 e 126, con l'eccezione della procedura di cui all'articolo 126, paragrafo 14, 
misure concernenti gli Stati membri la cui moneta è l'euro, al fine di: 
a) rafforzare il coordinamento e la sorveglianza della disciplina di bilancio; 
b) elaborare, per quanto li riguarda, gli orientamenti di politica economica vigilando affinché siano 
compatibili con quelli adottati per l'insieme dell'Unione, e garantirne la sorveglianza. 
2. Solo i membri del Consiglio che rappresentano gli Stati membri la cui moneta è l'euro 
prendono parte al voto sulle misure di cui al paragrafo 1. 
Per maggioranza qualificata di detti membri s'intende quella definita conformemente all'articolo 238, 
paragrafo 3, lettera a). 
3. Gli Stati membri la cui moneta è l’euro possono istituire un meccanismo di stabilità da attivare 
ove indispensabile per salvaguardare la stabilità della zona euro nel suo insieme. La concessione di 
qualsiasi assistenza finanziaria necessaria nell’ambito del meccanismo sarà soggetta a una rigorosa 
condizionalità.
IT C 202/106 Gazzetta ufficiale dell’Unione europea 7.6.2016
 
Articolo 137 
Le modalità per le riunioni tra i ministri degli Stati membri la cui moneta è l'euro sono stabilite dal 
protocollo sull'Eurogruppo. 
Articolo 138 
(ex articolo 111, paragrafo 4, del TCE) 
1. Per garantire la posizione dell'euro nel sistema monetario internazionale, il Consiglio, su 
proposta della Commissione, adotta una decisione che definisce le posizioni comuni sulle questioni 
che rivestono un interesse particolare per l'unione economica e monetaria nell'ambito delle compe­
tenti istituzioni e conferenze finanziarie internazionali. Il Consiglio delibera previa consultazione della 
Banca centrale europea. 
2. Il Consiglio, su proposta della Commissione, può adottare le misure opportune per garantire 
una rappresentanza unificata nell'ambito delle istituzioni e conferenze finanziarie internazionali. Il 
Consiglio delibera previa consultazione della Banca centrale europea. 
3. Solo i membri del Consiglio che rappresentano gli Stati membri la cui moneta è l'euro 
prendono parte al voto sulle misure di cui ai paragrafi 1 e 2. 
Per maggioranza qualificata di detti membri s'intende quella definita conformemente all'articolo 238, 
paragrafo 3, lettera a). 
CAPO 5 
DISPOSIZIONI TRANSITORIE 
Articolo 139 
1. Gli Stati membri riguardo ai quali il Consiglio non ha deciso che soddisfano alle condizioni 
necessarie per l'adozione dell'euro sono in appresso denominati "Stati membri con deroga". 
2. Le disposizioni seguenti dei trattati non si applicano agli Stati membri con deroga: 
a) adozione delle parti degli indirizzi di massima per le politiche economiche che riguardano la zona 
euro in generale (articolo 121, paragrafo 2), 
b) mezzi vincolanti per correggere i disavanzi eccessivi (articolo 126, paragrafi 9 e 11), 
c) obiettivi e compiti del SEBC (articolo 127, paragrafi 1, 2, 3 e 5), 
d) emissione dell'euro (articolo 128), 
e) atti della Banca centrale europea (articolo 132),
IT 7.6.2016 Gazzetta ufficiale dell’Unione europea C 202/107
 
f) misure relative all'utilizzo dell'euro (articolo 133), 
g) accordi monetari e altre misure relative alla politica del cambio (articolo 219), 
h) designazione dei membri del comitato esecutivo della Banca centrale europea (articolo 283, 
paragrafo 2), 
i) decisioni che definiscono le posizioni comuni sulle questioni che rivestono un interesse particolare 
per l'unione economica e monetaria nell'ambito delle competenti istituzioni e conferenze finan­
ziarie internazionali (articolo 138, paragrafo 1), 
j) misure per garantire una rappresentanza unificata nell'ambito delle istituzioni e conferenze finan­
ziarie internazionali (articolo 138, paragrafo 2). 
Pertanto, negli articoli di cui alle lettere da a) a j), per «Stati membri» si intendono gli Stati membri la 
cui moneta è l'euro. 
3. Gli Stati membri con deroga e le loro banche centrali nazionali sono esclusi dai diritti e dagli 
obblighi previsti nel quadro del SEBC conformemente al capo IX dello statuto del SEBC e della BCE. 
4. I diritti di voto dei membri del Consiglio che rappresentano gli Stati membri con deroga sono 
sospesi al momento dell'adozione da parte del Consiglio delle misure di cui agli articoli elencati al 
paragrafo 2, come pure nei casi seguenti: 
a) raccomandazioni rivolte agli Stati membri la cui moneta è l'euro nel quadro della sorveglianza 
multilaterale, per quanto riguarda anche i programmi di stabilità e gli avvertimenti (articolo 121, 
paragrafo 4); 
b) misure relative ai disavanzi eccessivi riguardanti gli Stati membri la cui moneta è l'euro (arti­
colo 126, paragrafi 6, 7, 8, 12 e 13). 
Per maggioranza qualificata degli altri membri del Consiglio s'intende quella definita conformemente 
all'articolo 238, paragrafo 3, lettera a). 
Articolo 140 
(ex articoli 121, paragrafo 1, 122, paragrafo 2, seconda frase, e 123, paragrafo 5, del TCE) 
1. Almeno una volta ogni due anni o a richiesta di uno Stato membro con deroga‚ la Commis­
sione e la Banca centrale europea riferiscono al Consiglio sui progressi compiuti dagli Stati membri 
con deroga nell'adempimento degli obblighi relativi alla realizzazione dell'Unione economica e mo­
netaria. Dette relazioni comprendono un esame della compatibilità tra la legislazione nazionale di
IT C 202/108 Gazzetta ufficiale dell’Unione europea 7.6.2016
 
ciascuno di tali Stati membri, incluso lo statuto della sua banca centrale, da un lato, e gli articoli 130 
e 131 nonché lo statuto del SEBC e della BCE, dall'altro. Le relazioni devono anche esaminare la 
realizzazione di un alto grado di sostenibile convergenza con riferimento al rispetto dei seguenti 
criteri da parte di ciascuno Stato membro: 
— il raggiungimento di un alto grado di stabilità dei prezzi; questo risulterà da un tasso d'inflazione 
prossimo a quello dei tre Stati membri, al massimo, che hanno conseguito i migliori risultati in 
termini di stabilità dei prezzi, 
— la sostenibilità della situazione della finanza pubblica; questa risulterà dal conseguimento di una 
situazione di bilancio pubblico non caratterizzata da un disavanzo eccessivo secondo la defini­
zione di cui all'articolo 126, paragrafo 6, 
— il rispetto dei margini normali di fluttuazione previsti dal meccanismo di cambio del Sistema 
monetario europeo per almeno due anni, senza svalutazioni nei confronti dell'euro, 
— i livelli dei tassi di interesse a lungo termine che riflettano la stabilità della convergenza raggiunta 
dallo Stato membro con deroga e della sua partecipazione al meccanismo di cambio. 
I quattro criteri esposti nel presente paragrafo e i periodi pertinenti durante i quali devono essere 
rispettati sono definiti ulteriormente in un protocollo allegato ai trattati. Le relazioni della Commis­
sione e della Banca centrale europea tengono inoltre conto dei risultati dell'integrazione dei mercati, 
della situazione e dell'evoluzione delle partite correnti delle bilance dei pagamenti, di un esame 
dell'evoluzione dei costi unitari del lavoro e di altri indici di prezzo. 
2. Previa consultazione del Parlamento europeo e dopo dibattito in seno al Consiglio europeo, il 
Consiglio, su proposta della Commissione, decide quali Stati membri con deroga soddisfano alle 
condizioni necessarie sulla base dei criteri di cui di cui al paragrafo 1, e abolisce le deroghe degli Stati 
membri in questione. 
Il Consiglio delibera sulla base di una raccomandazione presentata dalla maggioranza qualificata dei 
membri che, in seno al Consiglio, rappresentano gli Stati membri la cui moneta è l'euro. Questi 
membri deliberano entro sei mesi dal ricevimento della proposta della Commissione da parte del 
Consiglio. 
Per maggioranza qualificata di detti membri, prevista al secondo comma, s'intende quella definita 
conformemente all'articolo 238, paragrafo 3, lettera a). 
3. Se si decide, conformemente alla procedura di cui al paragrafo 2, di abolire una deroga, il 
Consiglio, deliberando all'unanimità degli Stati membri la cui moneta è l'euro e dello Stato membro 
in questione, su proposta della Commissione e previa consultazione della Banca centrale europea,
IT 7.6.2016 Gazzetta ufficiale dell’Unione europea C 202/109
 
fissa irrevocabilmente il tasso al quale l'euro subentra alla moneta dello Stato membro in questione e 
prende le altre misure necessarie per l'introduzione dell'euro come moneta unica nello Stato membro 
interessato. 
Articolo 141 
(ex articoli 123, paragrafo 3, e 117, paragrafo 2, primi cinque trattini, del TCE) 
1. Se e fintantoché vi sono Stati membri con deroga e fatto salvo l'articolo 129, paragrafo 1, il 
consiglio generale della Banca centrale europea di cui all'articolo 44 dello statuto del SEBC e della 
BCE sarà costituito in quanto terzo organo decisionale della Banca centrale europea. 
2. Se e fintantoché vi sono Stati membri con deroga, la Banca centrale europea, per quanto 
concerne detti Stati membri: 
— rafforza la cooperazione tra le banche centrali nazionali degli Stati membri, 
— rafforza il coordinamento delle politiche monetarie degli Stati membri allo scopo di garantire la 
stabilità dei prezzi, 
— sorveglia il funzionamento del meccanismo di cambio, 
— procede a consultazioni su questioni che rientrano nelle competenze delle banche centrali na­
zionali e riguardano la stabilità degli istituti e dei mercati finanziari, 
— esercita i compiti svolti un tempo dal Fondo europeo di cooperazione monetaria, precedente­
mente assunti dall'Istituto monetario europeo. 
Articolo 142 
(ex articolo 124, paragrafo 1, del TCE) 
Ogni Stato membro con deroga considera la propria politica del cambio come un problema di 
interesse comune. A tal fine gli Stati membri tengono conto delle esperienze acquisite grazie alla 
cooperazione nell'ambito del meccanismo di cambio. 
Articolo 143 
(ex articolo 119 del TCE) 
1. In caso di difficoltà o di grave minaccia di difficoltà nella bilancia dei pagamenti di uno Stato 
membro con deroga, provocate sia da uno squilibrio globale della sua bilancia dei pagamenti, sia dal 
tipo di valuta di cui esso dispone, e capaci in particolare di compromettere il funzionamento del 
mercato interno o l'attuazione della politica commerciale comune, la Commissione procede senza 
indugio a un esame della situazione dello Stato in questione e dell'azione che questo ha intrapreso o 
può intraprendere conformemente alle disposizioni dei trattati, facendo appello a tutti i mezzi di cui 
esso dispone. La Commissione indica le misure di cui raccomanda l'adozione da parte dello Stato 
interessato.
IT C 202/110 Gazzetta ufficiale dell’Unione europea 7.6.2016
 
Se l'azione intrapresa da uno Stato membro con deroga e le misure consigliate dalla Commissione 
non appaiono sufficienti ad appianare le difficoltà o minacce di difficoltà incontrate, la Commissione 
raccomanda al Consiglio, previa consultazione del comitato economico e finanziario, il concorso 
reciproco e i metodi del caso. 
La Commissione tiene informato regolarmente il Consiglio della situazione e della sua evoluzione. 
2. Il Consiglio accorda il concorso reciproco; stabilisce le direttive o decisioni fissandone le 
condizioni e modalità. Il concorso reciproco può assumere in particolare la forma di: 
a) un'azione concordata presso altre organizzazioni internazionali, alle quali gli Stati membri con 
deroga possono ricorrere; 
b) misure necessarie ad evitare deviazioni di traffico quando lo Stato membro con deroga che si 
trova in difficoltà mantenga o ristabilisca restrizioni quantitative nei confronti dei paesi terzi; 
c) concessione di crediti limitati da parte di altri Stati membri, con riserva del consenso di questi. 
3. Quando il concorso reciproco raccomandato dalla Commissione non sia stato accordato dal 
Consiglio ovvero il concorso reciproco accordato e le misure adottate risultino insufficienti, la 
Commissione autorizza lo Stato membro con deroga che si trova in difficoltà ad adottare delle 
misure di salvaguardia di cui essa definisce le condizioni e le modalità. 
Tale autorizzazione può essere revocata e le condizioni e modalità modificate dal Consiglio. 
Articolo 144 
(ex articolo 120 del TCE) 
1. In caso di improvvisa crisi nella bilancia dei pagamenti e qualora non intervenga immediata­
mente una decisione ai sensi dell'articolo 143, paragrafo 2, uno Stato membro con deroga può 
adottare, a titolo conservativo, le misure di salvaguardia necessarie. Tali misure devono provocare il 
minor turbamento possibile nel funzionamento del mercato interno e non andare oltre la portata 
strettamente indispensabile a ovviare alle difficoltà improvvise manifestatesi. 
2. La Commissione e gli Stati membri devono essere informati in merito a tali misure di salva­
guardia al più tardi al momento della loro entrata in vigore. La Commissione può proporre al 
Consiglio il concorso reciproco ai termini dell'articolo 143. 
3. Su raccomandazione della Commissione e previa consultazione del comitato economico e 
finanziario, il Consiglio può decidere che lo Stato membro interessato debba modificare, sospendere 
o abolire le suddette misure di salvaguardia.
IT 7.6.2016 Gazzetta ufficiale dell’Unione europea C 202/111
 
TITOLO IX 
OCCUPAZIONE 
Articolo 145 
(ex articolo 125 del TCE) 
Gli Stati membri e l'Unione, in base al presente titolo, si adoperano per sviluppare una strategia 
coordinata a favore dell'occupazione, e in particolare a favore della promozione di una forza lavoro 
competente, qualificata, adattabile e di mercati del lavoro in grado di rispondere ai mutamenti 
economici, al fine di realizzare gli obiettivi di cui all'articolo 3 del trattato sull'Unione europea. 
Articolo 146 
(ex articolo 126 del TCE) 
1. Gli Stati membri, attraverso le loro politiche in materia di occupazione, contribuiscono al 
raggiungimento degli obiettivi di cui all'articolo 145 in modo coerente con gli indirizzi di massima 
per le politiche economiche degli Stati membri e dell'Unione adottati a norma dell'articolo 121, 
paragrafo 2. 
2. Gli Stati membri, tenuto conto delle prassi nazionali in materia di responsabilità delle parti 
sociali, considerano la promozione dell'occupazione una questione di interesse comune e coordinano 
in sede di Consiglio le loro azioni al riguardo, in base alle disposizioni dell'articolo 148. 
Articolo 147 
(ex articolo 127 del TCE) 
1. L'Unione contribuisce ad un elevato livello di occupazione promuovendo la cooperazione tra 
gli Stati membri nonché sostenendone e, se necessario, integrandone l'azione. Sono in questo 
contesto rispettate le competenze degli Stati membri. 
2. Nella definizione e nell'attuazione delle politiche e delle attività dell'Unione si tiene conto 
dell'obiettivo di un livello di occupazione elevato. 
Articolo 148 
(ex articolo 128 del TCE) 
1. In base a una relazione annuale comune del Consiglio e della Commissione, il Consiglio 
europeo esamina annualmente la situazione dell'occupazione nell'Unione e adotta le conclusioni 
del caso. 
2. Sulla base delle conclusioni del Consiglio europeo, il Consiglio, su proposta della Commissione, 
previa consultazione del Parlamento europeo, del Comitato economico e sociale, del Comitato delle 
regioni e del comitato per l'occupazione di cui all'articolo 150, elabora annualmente degli orienta­
menti di cui devono tener conto gli Stati membri nelle rispettive politiche in materia di occupazione. 
Tali orientamenti sono coerenti con gli indirizzi di massima adottati a norma dell'articolo 121, 
paragrafo 2.
IT C 202/112 Gazzetta ufficiale dell’Unione europea 7.6.2016
 
3. Ciascuno Stato membro trasmette al Consiglio e alla Commissione una relazione annuale sulle 
principali misure adottate per l'attuazione della propria politica in materia di occupazione, alla luce 
degli orientamenti in materia di occupazione di cui al paragrafo 2. 
4. Il Consiglio, sulla base delle relazioni di cui al paragrafo 3 e dei pareri del comitato per 
l'occupazione, procede annualmente ad un esame dell'attuazione delle politiche degli Stati membri 
in materia di occupazione alla luce degli orientamenti in materia di occupazione. Il Consiglio, su 
raccomandazione della Commissione, può, se lo considera opportuno sulla base di detto esame, 
rivolgere raccomandazioni agli Stati membri. 
5. Sulla base dei risultati di detto esame, il Consiglio e la Commissione trasmettono al Consiglio 
europeo una relazione annuale comune in merito alla situazione dell'occupazione nell'Unione e 
all'attuazione degli orientamenti in materia di occupazione. 
Articolo 149 
(ex articolo 129 del TCE) 
Il Parlamento europeo e il Consiglio, deliberando secondo la procedura legislativa ordinaria e previa 
consultazione del Comitato economico e sociale e del Comitato delle regioni, possono adottare 
misure di incentivazione dirette a promuovere la cooperazione tra Stati membri e a sostenere i 
loro interventi nel settore dell'occupazione, mediante iniziative volte a sviluppare gli scambi di 
informazioni e delle migliori prassi, a fornire analisi comparative e indicazioni, nonché a promuovere 
approcci innovativi e a valutare le esperienze realizzate, in particolare mediante il ricorso a progetti 
pilota. 
Tali misure non comportano l'armonizzazione delle disposizioni legislative e regolamentari degli Stati 
membri. 
Articolo 150 
(ex articolo 130 del TCE) 
Il Consiglio, deliberando a maggioranza semplice, previa consultazione del Parlamento europeo, 
istituisce un comitato per l'occupazione a carattere consultivo, al fine di promuovere il coordina­
mento tra gli Stati membri per quanto riguarda le politiche in materia di occupazione e di mercato 
del lavoro. Il comitato è incaricato di: 
— seguire la situazione dell'occupazione e le politiche in materia di occupazione negli Stati membri 
e nell'Unione, 
— fatto salvo l'articolo 240, formulare pareri su richiesta del Consiglio o della Commissione o di 
propria iniziativa, e contribuire alla preparazione dei lavori del Consiglio di cui all'articolo 148. 
Nell'esercizio delle sue funzioni, il comitato consulta le parti sociali. 
Ogni Stato membro e la Commissione nominano due membri del comitato.
IT 7.6.2016 Gazzetta ufficiale dell’Unione europea C 202/113
 
TITOLO X 
POLITICA SOCIALE 
Articolo 151 
(ex articolo 136 del TCE) 
L'Unione e gli Stati membri, tenuti presenti i diritti sociali fondamentali, quali quelli definiti nella 
Carta sociale europea firmata a Torino il 18 ottobre 1961 e nella Carta comunitaria dei diritti sociali 
fondamentali dei lavoratori del 1989, hanno come obiettivi la promozione dell'occupazione, il 
miglioramento delle condizioni di vita e di lavoro, che consenta la loro parificazione nel progresso, 
una protezione sociale adeguata, il dialogo sociale, lo sviluppo delle risorse umane atto a consentire 
un livello occupazionale elevato e duraturo e la lotta contro l'emarginazione. 
A tal fine, l'Unione e gli Stati membri mettono in atto misure che tengono conto della diversità delle 
prassi nazionali, in particolare nelle relazioni contrattuali, e della necessità di mantenere la compe­
titività dell'economia dell'Unione. 
Essi ritengono che una tale evoluzione risulterà sia dal funzionamento del mercato interno, che 
favorirà l'armonizzarsi dei sistemi sociali, sia dalle procedure previste dai trattati e dal ravvicinamento 
delle disposizioni legislative, regolamentari e amministrative. 
Articolo 152 
L'Unione riconosce e promuove il ruolo delle parti sociali al suo livello, tenendo conto della diversità 
dei sistemi nazionali. Essa facilita il dialogo tra tali parti, nel rispetto della loro autonomia. 
Il vertice sociale trilaterale per la crescita e l'occupazione contribuisce al dialogo sociale. 
Articolo 153 
(ex articolo 137 del TCE) 
1. Per conseguire gli obiettivi previsti all'articolo 151, l'Unione sostiene e completa l'azione degli 
Stati membri nei seguenti settori: 
a) miglioramento, in particolare, dell'ambiente di lavoro, per proteggere la sicurezza e la salute dei 
lavoratori; 
b) condizioni di lavoro; 
c) sicurezza sociale e protezione sociale dei lavoratori; 
d) protezione dei lavoratori in caso di risoluzione del contratto di lavoro; 
e) informazione e consultazione dei lavoratori;
IT C 202/114 Gazzetta ufficiale dell’Unione europea 7.6.2016
 
f) rappresentanza e difesa collettiva degli interessi dei lavoratori e dei datori di lavoro, compresa la 
cogestione, fatto salvo il paragrafo 5; 
g) condizioni di impiego dei cittadini dei paesi terzi che soggiornano legalmente nel territorio 
dell'Unione; 
h) integrazione delle persone escluse dal mercato del lavoro, fatto salvo l'articolo 166; 
i) parità tra uomini e donne per quanto riguarda le opportunità sul mercato del lavoro ed il 
trattamento sul lavoro; 
j) lotta contro l'esclusione sociale; 
k) modernizzazione dei regimi di protezione sociale, fatto salvo il disposto della lettera c). 
2. A tal fine il Parlamento europeo e il Consiglio: 
a) possono adottare misure destinate a incoraggiare la cooperazione tra Stati membri attraverso 
iniziative volte a migliorare la conoscenza, a sviluppare gli scambi di informazioni e di migliori 
prassi, a promuovere approcci innovativi e a valutare le esperienze fatte, ad esclusione di qualsiasi 
armonizzazione delle disposizioni legislative e regolamentari degli Stati membri; 
b) possono adottare nei settori di cui al paragrafo 1, lettere da a) a i), mediante direttive, le pre­
scrizioni minime applicabili progressivamente, tenendo conto delle condizioni e delle normative 
tecniche esistenti in ciascuno Stato membro. Tali direttive evitano di imporre vincoli ammini­
strativi, finanziari e giuridici di natura tale da ostacolare la creazione e lo sviluppo di piccole e 
medie imprese. 
Il Parlamento europeo e il Consiglio deliberano secondo la procedura legislativa ordinaria previa 
consultazione del Comitato economico e sociale e del Comitato delle regioni. 
Nei settori di cui al paragrafo 1, lettere c), d), f) e g), il Consiglio delibera secondo una procedura 
legislativa speciale, all'unanimità, previa consultazione del Parlamento europeo e di detti Comitati. 
Il Consiglio, deliberando all'unanimità, su proposta della Commissione e previa consultazione del 
Parlamento europeo, può decidere di rendere applicabile al paragrafo 1, lettere d), f) e g) la procedura 
legislativa ordinaria. 
3. Uno Stato membro può affidare alle parti sociali, a loro richiesta congiunta, il compito di 
mettere in atto le direttive prese a norma del paragrafo 2 o, se del caso, una decisione del Consiglio 
adottata conformemente all'articolo 155. 
In tal caso esso si assicura che, al più tardi alla data in cui una direttiva o una decisione devono 
essere attuate, le parti sociali abbiano stabilito mediante accordo le necessarie disposizioni, fermo 
restando che lo Stato membro interessato deve adottare le misure necessarie che gli permettano di 
garantire in qualsiasi momento i risultati imposti da detta direttiva o detta decisione.
IT 7.6.2016 Gazzetta ufficiale dell’Unione europea C 202/115
 
4. Le disposizioni adottate a norma del presente articolo: 
— non compromettono la facoltà riconosciuta agli Stati membri di definire i principi fondamentali 
del loro sistema di sicurezza sociale e non devono incidere sensibilmente sull'equilibrio finanzia­
rio dello stesso, 
— non ostano a che uno Stato membro mantenga o stabilisca misure, compatibili con i trattati, che 
prevedano una maggiore protezione. 
5. Le disposizioni del presente articolo non si applicano alle retribuzioni, al diritto di associazione, 
al diritto di sciopero né al diritto di serrata. 
Articolo 154 
(ex articolo 138 del TCE) 
1. La Commissione ha il compito di promuovere la consultazione delle parti sociali a livello 
dell'Unione e prende ogni misura utile per facilitarne il dialogo provvedendo ad un sostegno equili­
brato delle parti. 
2. A tal fine la Commissione, prima di presentare proposte nel settore della politica sociale, 
consulta le parti sociali sul possibile orientamento di un'azione dell'Unione. 
3. Se, dopo tale consultazione, ritiene opportuna un'azione dell'Unione, la Commissione consulta 
le parti sociali sul contenuto della proposta prevista. Le parti sociali trasmettono alla Commissione 
un parere o, se opportuno, una raccomandazione. 
4. In occasione delle consultazioni di cui ai paragrafi 2 e 3 le parti sociali possono informare la 
Commissione della loro volontà di avviare il processo previsto dall'articolo 155. La durata di tale 
processo non supera nove mesi, salvo proroga decisa in comune dalle parti sociali interessate e dalla 
Commissione. 
Articolo 155 
(ex articolo 139 del TCE) 
1. Il dialogo fra le parti sociali a livello dell'Unione può condurre, se queste lo desiderano, a 
relazioni contrattuali, ivi compresi accordi. 
2. Gli accordi conclusi a livello dell'Unione sono attuati secondo le procedure e le prassi proprie 
delle parti sociali e degli Stati membri o, nell'ambito dei settori contemplati dall'articolo 153, e a 
richiesta congiunta delle parti firmatarie, in base ad una decisione del Consiglio su proposta della 
Commissione. Il Parlamento europeo è informato. 
Il Consiglio delibera all'unanimità allorché l'accordo in questione contiene una o più disposizioni 
relative ad uno dei settori per i quali è richiesta l'unanimità a norma dell'articolo 153, paragrafo 2.
IT C 202/116 Gazzetta ufficiale dell’Unione europea 7.6.2016
 
Articolo 156 
(ex articolo 140 del TCE) 
Per conseguire gli obiettivi dell'articolo 151 e fatte salve le altre disposizioni dei trattati, la Com­
missione incoraggia la cooperazione tra gli Stati membri e facilita il coordinamento della loro azione 
in tutti i settori della politica sociale contemplati dal presente capo, in particolare per le materie 
riguardanti: 
— l'occupazione, 
— il diritto del lavoro e le condizioni di lavoro, 
— la formazione e il perfezionamento professionale, 
— la sicurezza sociale, 
— la protezione contro gli infortuni e le malattie professionali, 
— l'igiene del lavoro; 
— il diritto di associazione e la contrattazione collettiva tra datori di lavoro e lavoratori. 
A tal fine la Commissione opera a stretto contatto con gli Stati membri mediante studi e pareri e 
organizzando consultazioni, sia per i problemi che si presentano sul piano nazionale, che per quelli 
che interessano le organizzazioni internazionali, in particolare mediante iniziative finalizzate alla 
definizione di orientamenti e indicatori, all'organizzazione di scambi di migliori pratiche e alla 
preparazione di elementi necessari per il controllo e la valutazione periodici. Il Parlamento europeo 
è pienamente informato. 
Prima di formulare i pareri previsti dal presente articolo, la Commissione consulta il Comitato 
economico e sociale. 
Articolo 157 
(ex articolo 141 del TCE) 
1. Ciascuno Stato membro assicura l'applicazione del principio della parità di retribuzione tra 
lavoratori di sesso maschile e quelli di sesso femminile per uno stesso lavoro o per un lavoro di pari 
valore. 
2. Per retribuzione si intende, a norma del presente articolo, il salario o trattamento normale di 
base o minimo e tutti gli altri vantaggi pagati direttamente o indirettamente, in contanti o in natura, 
dal datore di lavoro al lavoratore in ragione dell'impiego di quest'ultimo. 
La parità di retribuzione, senza discriminazione fondata sul sesso, implica: 
a) che la retribuzione corrisposta per uno stesso lavoro pagato a cottimo sia fissata in base a una 
stessa unità di misura;
IT 7.6.2016 Gazzetta ufficiale dell’Unione europea C 202/117
 
b) che la retribuzione corrisposta per un lavoro pagato a tempo sia uguale per uno stesso posto di 
lavoro. 
3. Il Parlamento europeo e il Consiglio, deliberando secondo la procedura legislativa ordinaria e 
previa consultazione del Comitato economico e sociale, adottano misure che assicurino l'applicazione 
del principio delle pari opportunità e della parità di trattamento tra uomini e donne in materia di 
occupazione e impiego, ivi compreso il principio della parità delle retribuzioni per uno stesso lavoro 
o per un lavoro di pari valore. 
4. Allo scopo di assicurare l'effettiva e completa parità tra uomini e donne nella vita lavorativa, il 
principio della parità di trattamento non osta a che uno Stato membro mantenga o adotti misure che 
prevedano vantaggi specifici diretti a facilitare l'esercizio di un'attività professionale da parte del sesso 
sottorappresentato ovvero a evitare o compensare svantaggi nelle carriere professionali. 
Articolo 158 
(ex articolo 142 del TCE) 
Gli Stati membri si adoperano a mantenere l'equivalenza esistente nei regimi di congedo retribuito. 
Articolo 159 
(ex articolo 143 del TCE) 
La Commissione elabora una relazione annuale sugli sviluppi nella realizzazione degli obiettivi 
dell'articolo 151, compresa la situazione demografica nell'Unione. Essa trasmette la relazione al 
Parlamento europeo, al Consiglio e al Comitato economico e sociale. 
Articolo 160 
(ex articolo 144 del TCE) 
Il Consiglio, deliberando a maggioranza semplice, previa consultazione del Parlamento europeo, 
istituisce un comitato per la protezione sociale a carattere consultivo, al fine di promuovere la 
cooperazione in materia di protezione sociale tra gli Stati membri e con la Commissione. Il comitato 
è incaricato: 
— di seguire la situazione sociale e lo sviluppo delle politiche di protezione sociale negli Stati 
membri e nell'Unione, 
— di agevolare gli scambi di informazioni, esperienze e buone prassi tra gli Stati membri e con la 
Commissione, 
— fatto salvo l'articolo 240, di elaborare relazioni, formulare pareri o intraprendere altre attività nei 
settori di sua competenza, su richiesta del Consiglio o della Commissione o di propria iniziativa. 
Nell'esercizio delle sue funzioni, il comitato stabilisce contatti appropriati con le parti sociali.
IT C 202/118 Gazzetta ufficiale dell’Unione europea 7.6.2016
 
Ogni Stato membro e la Commissione nominano due membri del comitato. 
Articolo 161 
(ex articolo 145 del TCE) 
La Commissione dedica, nella sua relazione annuale al Parlamento europeo, un capitolo speciale 
all'evoluzione della situazione sociale nell'Unione. 
Il Parlamento europeo può invitare la Commissione a elaborare delle relazioni su problemi particolari 
concernenti la situazione sociale. 
TITOLO XI 
IL FONDO SOCIALE EUROPEO 
Articolo 162 
(ex articolo 146 del TCE) 
Per migliorare le possibilità di occupazione dei lavoratori nell'ambito del mercato interno e con­
tribuire così al miglioramento del tenore di vita, è istituito, nel quadro delle disposizioni seguenti, un 
Fondo sociale europeo che ha l'obiettivo di promuovere all'interno dell'Unione le possibilità di 
occupazione e la mobilità geografica e professionale dei lavoratori, nonché di facilitare l'adeguamento 
alle trasformazioni industriali e ai cambiamenti dei sistemi di produzione, in particolare attraverso la 
formazione e la riconversione professionale. 
Articolo 163 
(ex articolo 147 del TCE) 
L'amministrazione del Fondo spetta alla Commissione. 
In tale compito la Commissione è assistita da un comitato, presieduto da un membro della Com­
missione e composto di rappresentanti dei governi e delle organizzazioni sindacali dei lavoratori e dei 
datori di lavoro. 
Articolo 164 
(ex articolo 148 del TCE) 
Il Parlamento europeo e il Consiglio, deliberando secondo la procedura legislativa ordinaria e previa 
consultazione del Comitato economico e sociale e del Comitato delle regioni, adottano i regolamenti 
di applicazione relativi al Fondo sociale europeo.
IT 7.6.2016 Gazzetta ufficiale dell’Unione europea C 202/119
 
TITOLO XII 
ISTRUZIONE, FORMAZIONE PROFESSIONALE, GIOVENTÙ E SPORT 
Articolo 165 
(ex articolo 149 del TCE) 
1. L'Unione contribuisce allo sviluppo di un'istruzione di qualità incentivando la cooperazione tra 
Stati membri e, se necessario, sostenendo ed integrando la loro azione nel pieno rispetto della 
responsabilità degli Stati membri per quanto riguarda il contenuto dell'insegnamento e l'organizza­
zione del sistema di istruzione, nonché delle loro diversità culturali e linguistiche. 
L'Unione contribuisce alla promozione dei profili europei dello sport, tenendo conto delle sue 
specificità, delle sue strutture fondate sul volontariato e della sua funzione sociale ed educativa. 
2. L'azione dell'Unione è intesa: 
— a sviluppare la dimensione europea dell'istruzione, segnatamente con l'apprendimento e la diffu­
sione delle lingue degli Stati membri; 
— a favorire la mobilità degli studenti e degli insegnanti, promuovendo tra l'altro il riconoscimento 
accademico dei diplomi e dei periodi di studio; 
— a promuovere la cooperazione tra gli istituti di insegnamento; 
— a sviluppare lo scambio di informazioni e di esperienze sui problemi comuni dei sistemi di 
istruzione degli Stati membri; 
— a favorire lo sviluppo degli scambi di giovani e di animatori di attività socioeducative e a 
incoraggiare la partecipazione dei giovani alla vita democratica dell'Europa; 
— a incoraggiare lo sviluppo dell'istruzione a distanza; 
— a sviluppare la dimensione europea dello sport, promuovendo l'equità e l'apertura nelle compe­
tizioni sportive e la cooperazione tra gli organismi responsabili dello sport e proteggendo 
l'integrità fisica e morale degli sportivi, in particolare dei più giovani tra di essi. 
3. L'Unione e gli Stati membri favoriscono la cooperazione con i paesi terzi e le organizzazioni 
internazionali competenti in materia di istruzione e di sport, in particolare con il Consiglio d'Europa. 
4. Per contribuire alla realizzazione degli obiettivi previsti dal presente articolo: 
— il Parlamento europeo e il Consiglio, deliberando in conformità della procedura legislativa ordi­
naria e previa consultazione del Comitato economico e sociale e del Comitato delle regioni, 
adottano azioni di incentivazione, ad esclusione di qualsiasi armonizzazione delle disposizioni 
legislative e regolamentari degli Stati membri,
IT C 202/120 Gazzetta ufficiale dell’Unione europea 7.6.2016
 
— il Consiglio, su proposta della Commissione, adotta raccomandazioni. 
Articolo 166 
(ex articolo 150 del TCE) 
1. L'Unione attua una politica di formazione professionale che rafforza ed integra le azioni degli 
Stati membri, nel pieno rispetto della responsabilità di questi ultimi per quanto riguarda il contenuto 
e l'organizzazione della formazione professionale. 
2. L'azione dell'Unione è intesa: 
— a facilitare l'adeguamento alle trasformazioni industriali, in particolare attraverso la formazione e 
la riconversione professionale, 
— a migliorare la formazione professionale iniziale e la formazione permanente, per agevolare 
l'inserimento e il reinserimento professionale sul mercato del lavoro, 
— a facilitare l'accesso alla formazione professionale ed a favorire la mobilità degli istruttori e delle 
persone in formazione, in particolare dei giovani, 
— a stimolare la cooperazione in materia di formazione tra istituti di insegnamento o di formazione 
professionale e imprese, 
— a sviluppare lo scambio di informazioni e di esperienze sui problemi comuni dei sistemi di 
formazione degli Stati membri. 
3. L'Unione e gli Stati membri favoriscono la cooperazione con i paesi terzi e le organizzazioni 
internazionali competenti in materia di formazione professionale. 
4. Il Parlamento europeo e il Consiglio, deliberando secondo la procedura legislativa ordinaria e 
previa consultazione del Comitato economico e sociale e del Comitato delle Regioni, adottano le 
misure atte a contribuire alla realizzazione degli obiettivi di cui al presente articolo, ad esclusione di 
qualsiasi armonizzazione delle disposizioni legislative e regolamentari degli Stati membri e il Consi­
glio, su proposta della Commissione, adotta raccomandazioni. 
TITOLO XIII 
CULTURA 
Articolo 167 
(ex articolo 151 del TCE) 
1. L'Unione contribuisce al pieno sviluppo delle culture degli Stati membri nel rispetto delle loro 
diversità nazionali e regionali, evidenziando nel contempo il retaggio culturale comune.
IT 7.6.2016 Gazzetta ufficiale dell’Unione europea C 202/121
 
2. L'azione dell'Unione è intesa ad incoraggiare la cooperazione tra Stati membri e, se necessario, 
ad appoggiare e ad integrare l'azione di questi ultimi nei seguenti settori: 
— miglioramento della conoscenza e della diffusione della cultura e della storia dei popoli europei, 
— conservazione e salvaguardia del patrimonio culturale di importanza europea, 
— scambi culturali non commerciali, 
— creazione artistica e letteraria, compreso il settore audiovisivo. 
3. L'Unione e gli Stati membri favoriscono la cooperazione con i paesi terzi e le organizzazioni 
internazionali competenti in materia di cultura, in particolare con il Consiglio d'Europa. 
4. L'Unione tiene conto degli aspetti culturali nell'azione che svolge a norma di altre disposizioni 
dei trattati, in particolare ai fini di rispettare e promuovere la diversità delle sue culture. 
5. Per contribuire alla realizzazione degli obiettivi previsti dal presente articolo: 
— il Parlamento europeo e il Consiglio, deliberando secondo la procedura legislativa ordinaria e 
previa consultazione del Comitato delle regioni, adottano azioni di incentivazione, ad esclusione 
di qualsiasi armonizzazione delle disposizioni legislative e regolamentari degli Stati membri; 
— il Consiglio, su proposta della Commissione, adotta raccomandazioni. 
TITOLO XIV 
SANITÀ PUBBLICA 
Articolo 168 
(ex articolo 152 del TCE) 
1. Nella definizione e nell'attuazione di tutte le politiche ed attività dell'Unione è garantito un 
livello elevato di protezione della salute umana. 
L'azione dell'Unione, che completa le politiche nazionali, si indirizza al miglioramento della sanità 
pubblica, alla prevenzione delle malattie e affezioni e all'eliminazione delle fonti di pericolo per la 
salute fisica e mentale. Tale azione comprende la lotta contro i grandi flagelli, favorendo la ricerca 
sulle loro cause, la loro propagazione e la loro prevenzione, nonché l'informazione e l'educazione in 
materia sanitaria, nonché la sorveglianza, l'allarme e la lotta contro gravi minacce per la salute a 
carattere transfrontaliero. 
L'Unione completa l'azione degli Stati membri volta a ridurre gli effetti nocivi per la salute umana 
derivanti dall'uso di stupefacenti, comprese l'informazione e la prevenzione.
IT C 202/122 Gazzetta ufficiale dell’Unione europea 7.6.2016
 
2. L'Unione incoraggia la cooperazione tra gli Stati membri nei settori di cui al presente articolo e, 
ove necessario, appoggia la loro azione. In particolare incoraggia la cooperazione tra gli Stati membri 
per migliorare la complementarietà dei loro servizi sanitari nelle regioni di frontiera. 
Gli Stati membri coordinano tra loro, in collegamento con la Commissione, le rispettive politiche ed i 
rispettivi programmi nei settori di cui al paragrafo 1. La Commissione può prendere, in stretto 
contatto con gli Stati membri, ogni iniziativa utile a promuovere detto coordinamento, in particolare 
iniziative finalizzate alla definizione di orientamenti e indicatori, all'organizzazione di scambi delle 
migliori pratiche e alla preparazione di elementi necessari per il controllo e la valutazione periodici. Il 
Parlamento europeo è pienamente informato. 
3. L'Unione e gli Stati membri favoriscono la cooperazione con i paesi terzi e con le organizza­
zioni internazionali competenti in materia di sanità pubblica. 
4. In deroga all'articolo 2, paragrafo 5, e all'articolo 6, lettera a), e in conformità dell'articolo 4, 
paragrafo 2, lettera k), il Parlamento europeo e il Consiglio, deliberando secondo la procedura 
legislativa ordinaria e previa consultazione del Comitato economico e sociale e del Comitato delle 
regioni, contribuiscono alla realizzazione degli obiettivi previsti dal presente articolo, adottando, per 
affrontare i problemi comuni di sicurezza: 
a) misure che fissino parametri elevati di qualità e sicurezza degli organi e sostanze di origine 
umana, del sangue e degli emoderivati; tali misure non ostano a che gli Stati membri mantengano 
o introducano misure protettive più rigorose; 
b) misure nei settori veterinario e fitosanitario il cui obiettivo primario sia la protezione della sanità 
pubblica; 
c) misure che fissino parametri elevati di qualità e sicurezza dei medicinali e dei dispositivi di 
impiego medico. 
5. Il Parlamento europeo e il Consiglio, deliberando secondo la procedura legislativa ordinaria e 
previa consultazione del Comitato economico e sociale e del Comitato delle regioni, possono anche 
adottare misure di incentivazione per proteggere e migliorare la salute umana, in particolare per 
lottare contro i grandi flagelli che si propagano oltre frontiera, misure concernenti la sorveglianza, 
l'allarme e la lotta contro gravi minacce per la salute a carattere transfrontaliero, e misure il cui 
obiettivo diretto sia la protezione della sanità pubblica in relazione al tabacco e all'abuso di alcol, ad 
esclusione di qualsiasi armonizzazione delle disposizioni legislative e regolamentari degli Stati mem­
bri. 
6. Il Consiglio, su proposta della Commissione, può altresì adottare raccomandazioni per i fini 
stabiliti dal presente articolo. 
7. L'azione dell'Unione rispetta le responsabilità degli Stati membri per la definizione della loro 
politica sanitaria e per l'organizzazione e la fornitura di servizi sanitari e di assistenza medica. Le
IT 7.6.2016 Gazzetta ufficiale dell’Unione europea C 202/123
 
responsabilità degli Stati membri includono la gestione dei servizi sanitari e dell'assistenza medica e 
l'assegnazione delle risorse loro destinate. Le misure di cui al paragrafo 4, lettera a) non pregiudicano 
le disposizioni nazionali sulla donazione e l'impiego medico di organi e sangue. 
TITOLO XV 
PROTEZIONE DEI CONSUMATORI 
Articolo 169 
(ex articolo 153 del TCE) 
1. Al fine di promuovere gli interessi dei consumatori ed assicurare un livello elevato di prote­
zione dei consumatori, l'Unione contribuisce a tutelare la salute, la sicurezza e gli interessi economici 
dei consumatori nonché a promuovere il loro diritto all'informazione, all'educazione e all'organiz­
zazione per la salvaguardia dei propri interessi. 
2. L'Unione contribuisce al conseguimento degli obiettivi di cui al paragrafo 1 mediante: 
a) misure adottate a norma dell'articolo 114 nel quadro della realizzazione del mercato interno; 
b) misure di sostegno, di integrazione e di controllo della politica svolta dagli Stati membri. 
3. Il Parlamento europeo e il Consiglio, deliberando secondo la procedura legislativa ordinaria e 
previa consultazione del Comitato economico e sociale, adottano le misure di cui al paragrafo 2, 
lettera b). 
4. Le misure adottate a norma del paragrafo 3 non impediscono ai singoli Stati membri di 
mantenere o di introdurre misure di protezione più rigorose. Tali misure devono essere compatibili 
con i trattati. Esse sono notificate alla Commissione. 
TITOLO XVI 
RETI TRANSEUROPEE 
Articolo 170 
(ex articolo 154 del TCE) 
1. Per contribuire al raggiungimento degli obiettivi di cui agli articoli 26 e 174 e per consentire ai 
cittadini dell'Unione, agli operatori economici e alle collettività regionali e locali di beneficiare 
pienamente dei vantaggi derivanti dall'instaurazione di uno spazio senza frontiere interne, l'Unione 
concorre alla costituzione e allo sviluppo di reti transeuropee nei settori delle infrastrutture dei 
trasporti, delle telecomunicazioni e dell'energia.
IT C 202/124 Gazzetta ufficiale dell’Unione europea 7.6.2016
 
2. Nel quadro di un sistema di mercati aperti e concorrenziali, l'azione dell'Unione mira a favorire 
l'interconnessione e l'interoperabilità delle reti nazionali, nonché l'accesso a tali reti. Essa tiene conto 
in particolare della necessità di collegare alle regioni centrali dell'Unione le regioni insulari, prive di 
sbocchi al mare e periferiche. 
Articolo 171 
(ex articolo 155 del TCE) 
1. Per conseguire gli obiettivi di cui all'articolo 170, l'Unione: 
— stabilisce un insieme di orientamenti che contemplino gli obiettivi, le priorità e le linee principali 
delle azioni previste nel settore delle reti transeuropee; in detti orientamenti sono individuati 
progetti di interesse comune, 
— intraprende ogni azione che si riveli necessaria per garantire l'interoperabilità delle reti, in par­
ticolare nel campo dell'armonizzazione delle norme tecniche, 
— può appoggiare progetti di interesse comune sostenuti dagli Stati membri, individuati nell'ambito 
degli orientamenti di cui al primo trattino, in particolare mediante studi di fattibilità, garanzie di 
prestito o abbuoni di interesse; l'Unione può altresì contribuire al finanziamento negli Stati 
membri, mediante il Fondo di coesione istituito conformemente all'articolo 177, di progetti 
specifici nel settore delle infrastrutture dei trasporti. 
L'azione dell'Unione tiene conto della potenziale validità economica dei progetti. 
2. Gli Stati membri coordinano tra loro, in collegamento con la Commissione, le politiche svolte a 
livello nazionale che possono avere un impatto rilevante sulla realizzazione degli obiettivi di cui 
all'articolo 170. La Commissione può prendere, in stretta collaborazione con gli Stati membri, 
qualsiasi iniziativa utile per favorire detto coordinamento. 
3. L'Unione può decidere di cooperare con i paesi terzi per promuovere progetti di interesse 
comune e garantire l'interoperabilità delle reti. 
Articolo 172 
(ex articolo 156 del TCE) 
Gli orientamenti e le altre misure di cui all'articolo 171, paragrafo 1, sono adottati dal Parlamento 
europeo e dal Consiglio, che deliberano secondo la procedura legislativa ordinaria e previa consul­
tazione del Comitato economico e sociale e del Comitato delle regioni. 
Gli orientamenti ed i progetti di interesse comune che riguardano il territorio di uno Stato membro 
esigono l'approvazione dello Stato membro interessato.
IT 7.6.2016 Gazzetta ufficiale dell’Unione europea C 202/125
 
TITOLO XVII 
INDUSTRIA 
Articolo 173 
(ex articolo 157 del TCE) 
1. L'Unione e gli Stati membri provvedono affinché siano assicurate le condizioni necessarie alla 
competitività dell'industria dell'Unione. 
A tal fine, nell'ambito di un sistema di mercati aperti e concorrenziali, la loro azione è intesa: 
— ad accelerare l'adattamento dell'industria alle trasformazioni strutturali, 
— a promuovere un ambiente favorevole all'iniziativa ed allo sviluppo delle imprese di tutta l'Unio­
ne, segnatamente delle piccole e medie imprese, 
— a promuovere un ambiente favorevole alla cooperazione tra imprese, 
— a favorire un migliore sfruttamento del potenziale industriale delle politiche d'innovazione, di 
ricerca e di sviluppo tecnologico. 
2. Gli Stati membri si consultano reciprocamente in collegamento con la Commissione e, per 
quanto è necessario, coordinano le loro azioni. La Commissione può prendere ogni iniziativa utile a 
promuovere detto coordinamento, in particolare iniziative finalizzate alla definizione di orientamenti 
e indicatori, all'organizzazione di scambi di migliori pratiche e alla preparazione di elementi necessari 
per il controllo e la valutazione periodici. Il Parlamento europeo è pienamente informato. 
3. L'Unione contribuisce alla realizzazione degli obiettivi di cui al paragrafo 1 attraverso politiche 
ed azioni da essa attuate ai sensi di altre disposizioni dei trattati. Il Parlamento europeo e il Consiglio, 
deliberando secondo la procedura legislativa ordinaria e previa consultazione del Comitato econo­
mico e sociale, possono decidere misure specifiche, destinate a sostenere le azioni svolte negli Stati 
membri al fine di realizzare gli obiettivi di cui al paragrafo 1, ad esclusione di qualsiasi armonizza­
zione delle disposizioni legislative e regolamentari degli Stati membri. 
Il presente titolo non costituisce una base per l'introduzione da parte dell'Unione di qualsivoglia 
misura che possa generare distorsioni di concorrenza o che comporti disposizioni fiscali o disposi­
zioni relative ai diritti ed interessi dei lavoratori dipendenti.
IT C 202/126 Gazzetta ufficiale dell’Unione europea 7.6.2016
 
TITOLO XVIII 
COESIONE ECONOMICA, SOCIALE E TERRITORIALE 
Articolo 174 
(ex articolo 158 del TCE) 
Per promuovere uno sviluppo armonioso dell'insieme dell'Unione, questa sviluppa e prosegue la 
propria azione intesa a realizzare il rafforzamento della sua coesione economica, sociale e territoriale. 
In particolare l'Unione mira a ridurre il divario tra i livelli di sviluppo delle varie regioni ed il ritardo 
delle regioni meno favorite. 
Tra le regioni interessate, un'attenzione particolare è rivolta alle zone rurali, alle zone interessate da 
transizione industriale e alle regioni che presentano gravi e permanenti svantaggi naturali o demo­
grafici, quali le regioni più settentrionali con bassissima densità demografica e le regioni insulari, 
transfrontaliere e di montagna. 
Articolo 175 
(ex articolo 159 del TCE) 
Gli Stati membri conducono la loro politica economica e la coordinano anche al fine di raggiungere 
gli obiettivi dell'articolo 174. L'elaborazione e l'attuazione delle politiche e azioni dell'Unione, 
nonché l'attuazione del mercato interno tengono conto degli obiettivi dell'articolo 174 e concorrono 
alla loro realizzazione. L'Unione appoggia questa realizzazione anche con l'azione che essa svolge 
attraverso fondi a finalità strutturale (Fondo europeo agricolo di orientamento e di garanzia, sezione 
"orientamento", Fondo sociale europeo, Fondo europeo di sviluppo regionale), la Banca europea per 
gli investimenti e gli altri strumenti finanziari esistenti. 
La Commissione presenta ogni tre anni al Parlamento europeo, al Consiglio, al Comitato economico 
e sociale e al Comitato delle regioni una relazione sui progressi compiuti nella realizzazione della 
coesione economica, sociale e territoriale e sul modo in cui i vari strumenti previsti dal presente 
articolo vi hanno contribuito. Tale relazione è corredata, se del caso, di appropriate proposte. 
Le azioni specifiche che si rivelassero necessarie al di fuori dei Fondi, fatte salve le misure decise 
nell'ambito delle altre politiche dell'Unione, possono essere adottate dal Parlamento europeo e dal 
Consiglio, che deliberano secondo la procedura legislativa ordinaria e previa consultazione del 
Comitato economico e sociale e del Comitato delle regioni. 
Articolo 176 
(ex articolo 160 del TCE) 
Il Fondo europeo di sviluppo regionale è destinato a contribuire alla correzione dei principali squilibri 
regionali esistenti nell'Unione, partecipando allo sviluppo e all'adeguamento strutturale delle regioni 
in ritardo di sviluppo nonché alla riconversione delle regioni industriali in declino.
IT 7.6.2016 Gazzetta ufficiale dell’Unione europea C 202/127
 
Articolo 177 
(ex articolo 161 del TCE) 
Fatto salvo l'articolo 178, il Parlamento europeo e il Consiglio, deliberando mediante regolamenti 
secondo la procedura legislativa ordinaria e previa consultazione del Comitato economico e sociale e 
del Comitato delle regioni, definiscono i compiti, gli obiettivi prioritari e l'organizzazione dei fondi a 
finalità strutturale, elemento quest'ultimo che può comportare il raggruppamento dei Fondi. Sono 
inoltre definite, secondo la stessa procedura, le norme generali applicabili ai Fondi, nonché le 
disposizioni necessarie per garantire l'efficacia e il coordinamento dei Fondi tra loro e con gli altri 
strumenti finanziari esistenti. 
Un Fondo di coesione è istituito secondo la stessa procedura per l'erogazione di contributi finanziari 
a progetti in materia di ambiente e di reti transeuropee nel settore delle infrastrutture dei trasporti. 
Articolo 178 
(ex articolo 162 del TCE) 
I regolamenti di applicazione relativi al Fondo europeo di sviluppo regionale sono adottati dal 
Parlamento europeo e dal Consiglio, che deliberano secondo la procedura legislativa ordinaria e 
previa consultazione del Comitato economico e sociale e del Comitato delle regioni. 
Per quanto riguarda il Fondo europeo agricolo di orientamento e di garanzia, sezione "orientamento", 
ed il Fondo sociale europeo restano applicabili rispettivamente gli articoli 43 e 164. 
TITOLO XIX 
RICERCA E SVILUPPO TECNOLOGICO E SPAZIO 
Articolo 179 
(ex articolo 163 del TCE) 
1. L'Unione si propone l'obiettivo di rafforzare le sue basi scientifiche e tecnologiche con la 
realizzazione di uno spazio europeo della ricerca nel quale i ricercatori, le conoscenze scientifiche 
e le tecnologie circolino liberamente, di favorire lo sviluppo della sua competitività, inclusa quella 
della sua industria, e di promuovere le azioni di ricerca ritenute necessarie ai sensi di altri capi dei 
trattati. 
2. A tal fine essa incoraggia nell'insieme dell'Unione le imprese, comprese le piccole e le medie 
imprese, i centri di ricerca e le università nei loro sforzi di ricerca e di sviluppo tecnologico di alta 
qualità; essa sostiene i loro sforzi di cooperazione, mirando soprattutto a permettere ai ricercatori di 
cooperare liberamente oltre le frontiere e alle imprese di sfruttare appieno le potenzialità del mercato 
interno grazie‚ in particolare, all'apertura degli appalti pubblici nazionali, alla definizione di norme 
comuni ed all'eliminazione degli ostacoli giuridici e fiscali a detta cooperazione.
IT C 202/128 Gazzetta ufficiale dell’Unione europea 7.6.2016
 
3. Tutte le azioni dell'Unione ai sensi dei trattati, comprese le azioni dimostrative, nel settore della 
ricerca e dello sviluppo tecnologico sono decise e realizzate conformemente alle disposizioni del 
presente titolo. 
Articolo 180 
(ex articolo 164 del TCE) 
Nel perseguire tali obiettivi, l'Unione svolge le azioni seguenti, che integrano quelle intraprese dagli 
Stati membri: 
a) attuazione di programmi di ricerca, sviluppo tecnologico e dimostrazione, promuovendo la coo­
perazione con e tra le imprese, i centri di ricerca e le università; 
b) promozione della cooperazione in materia di ricerca, sviluppo tecnologico e dimostrazione del­
l'Unione con i paesi terzi e le organizzazioni internazionali; 
c) diffusione e valorizzazione dei risultati delle attività in materia di ricerca, sviluppo tecnologico e 
dimostrazione dell'Unione; 
d) impulso alla formazione e alla mobilità dei ricercatori dell'Unione. 
Articolo 181 
(ex articolo 165 del TCE) 
1. L'Unione e gli Stati membri coordinano la loro azione in materia di ricerca e sviluppo tecno­
logico per garantire la coerenza reciproca delle politiche nazionali e della politica dell'Unione. 
2. La Commissione, in stretta collaborazione con gli Stati membri, può prendere ogni iniziativa 
utile a promuovere il coordinamento di cui al paragrafo 1, in particolare iniziative finalizzate alla 
definizione di orientamenti e indicatori, all'organizzazione di scambi di migliori pratiche e alla 
preparazione di elementi necessari per il controllo e la valutazione periodici. Il Parlamento europeo 
è pienamente informato. 
Articolo 182 
(ex articolo 166 del TCE) 
1. Il Parlamento europeo e il Consiglio, deliberando secondo la procedura legislativa ordinaria e 
previa consultazione del Comitato economico e sociale, adottano un programma quadro pluriennale 
che comprende l'insieme delle azioni dell'Unione. 
Il programma quadro: 
— fissa gli obiettivi scientifici e tecnologici da realizzare mediante le azioni previste dall'articolo 180 
e le relative priorità,
IT 7.6.2016 Gazzetta ufficiale dell’Unione europea C 202/129
 
— indica le grandi linee di dette azioni, 
— stabilisce l'importo globale massimo e le modalità della partecipazione finanziaria dell'Unione al 
programma quadro, nonché le quote rispettive di ciascuna delle azioni previste. 
2. Il programma quadro viene adattato o completato in funzione dell'evoluzione della situazione. 
3. Il programma quadro è attuato mediante programmi specifici sviluppati nell'ambito di ciascuna 
azione. Ogni programma specifico precisa le modalità di realizzazione del medesimo, ne fissa la 
durata e prevede i mezzi ritenuti necessari. La somma degli importi ritenuti necessari, fissati dai 
programmi specifici, non può superare l'importo globale massimo fissato per il programma quadro e 
per ciascuna azione. 
4. Il Consiglio, deliberando secondo una procedura legislativa speciale e previa consultazione del 
Parlamento europeo e del Comitato economico e sociale, adotta i programmi specifici. 
5. A integrazione delle azioni previste dal programma quadro pluriennale, il Parlamento europeo e 
il Consiglio, deliberando secondo la procedura legislativa ordinaria e previa consultazione del Comi­
tato economico e sociale, stabiliscono le misure necessarie all'attuazione dello spazio europeo della 
ricerca. 
Articolo 183 
(ex articolo 167 del TCE) 
Per l'attuazione del programma quadro pluriennale, l'Unione: 
— fissa le norme per la partecipazione delle imprese, dei centri di ricerca e delle università, 
— fissa le norme applicabili alla divulgazione dei risultati della ricerca. 
Articolo 184 
(ex articolo 168 del TCE) 
Nell'attuazione del programma quadro pluriennale possono essere decisi programmi complementari 
cui partecipano soltanto alcuni Stati membri che ne assicurano il finanziamento, fatta salva un'even­
tuale partecipazione dell'Unione. 
L'Unione adotta le norme applicabili ai programmi complementari, in particolare in materia di 
divulgazione delle conoscenze e di accesso di altri Stati membri.
IT C 202/130 Gazzetta ufficiale dell’Unione europea 7.6.2016
 
Articolo 185 
(ex articolo 169 del TCE) 
Nell'attuazione del programma quadro pluriennale l'Unione può prevedere, d'intesa con gli Stati 
membri interessati, la partecipazione a programmi di ricerca e sviluppo avviati da più Stati membri, 
compresa la partecipazione alle strutture instaurate per l'esecuzione di detti programmi. 
Articolo 186 
(ex articolo 170 del TCE) 
Nell'attuazione del programma quadro pluriennale l'Unione può prevedere una cooperazione in 
materia di ricerca, sviluppo tecnologico e dimostrazione dell'Unione con paesi terzi o organizzazioni 
internazionali. 
Le modalità di questa cooperazione possono formare oggetto di accordi tra l'Unione e i terzi 
interessati. 
Articolo 187 
(ex articolo 171 del TCE) 
L'Unione può creare imprese comuni o qualsiasi altra struttura necessaria alla migliore esecuzione dei 
programmi di ricerca, sviluppo tecnologico e dimostrazione dell'Unione. 
Articolo 188 
(ex articolo 172 del TCE) 
Il Consiglio, su proposta della Commissione e previa consultazione del Parlamento europeo e del 
Comitato economico e sociale, adotta le disposizioni di cui all'articolo 187. 
Il Parlamento europeo e il Consiglio, deliberando secondo la procedura legislativa ordinaria e previa 
consultazione del Comitato economico e sociale, adottano le disposizioni di cui agli articoli 183, 184 
e 185. L'adozione dei programmi complementari richiede l'accordo degli Stati membri interessati. 
Articolo 189 
1. Per favorire il progresso tecnico e scientifico, la competitività industriale e l'attuazione delle sue 
politiche, l'Unione elabora una politica spaziale europea. A tal fine può promuovere iniziative 
comuni, sostenere la ricerca e lo sviluppo tecnologico e coordinare gli sforzi necessari per l'esplo­
razione e l'utilizzo dello spazio.
IT 7.6.2016 Gazzetta ufficiale dell’Unione europea C 202/131
 
2. Per contribuire alla realizzazione degli obiettivi di cui al paragrafo 1 il Parlamento europeo e il 
Consiglio, deliberando secondo la procedura legislativa ordinaria, stabiliscono le misure necessarie, 
che possono assumere la forma di un programma spaziale europeo, ad esclusione di qualsiasi 
armonizzazione delle disposizioni legislative e regolamentari degli Stati membri. 
3. L'Unione instaura tutti i collegamenti utili con l'Agenzia spaziale europea. 
4. Il presente articolo lascia impregiudicate le altre disposizioni del presente titolo. 
Articolo 190 
(ex articolo 173 del TCE) 
All'inizio di ogni anno la Commissione presenta una relazione al Parlamento europeo e al Consiglio. 
Detta relazione verte in particolare sulle attività svolte in materia di ricerca e di sviluppo tecnologico 
e di divulgazione dei risultati durante l'anno precedente nonché sul programma di lavoro dell'anno in 
corso. 
TITOLO XX 
AMBIENTE 
Articolo 191 
(ex articolo 174 del TCE) 
1. La politica dell'Unione in materia ambientale contribuisce a perseguire i seguenti obiettivi: 
— salvaguardia, tutela e miglioramento della qualità dell'ambiente, 
— protezione della salute umana, 
— utilizzazione accorta e razionale delle risorse naturali, 
— promozione sul piano internazionale di misure destinate a risolvere i problemi dell'ambiente a 
livello regionale o mondiale e, in particolare, a combattere i cambiamenti climatici. 
2. La politica dell'Unione in materia ambientale mira a un elevato livello di tutela, tenendo conto 
della diversità delle situazioni nelle varie regioni dell'Unione. Essa è fondata sui principi della pre­
cauzione e dell'azione preventiva, sul principio della correzione, in via prioritaria alla fonte, dei danni 
causati all'ambiente, nonché sul principio "chi inquina paga". 
In tale contesto, le misure di armonizzazione rispondenti ad esigenze di protezione dell'ambiente 
comportano, nei casi opportuni, una clausola di salvaguardia che autorizza gli Stati membri a 
prendere, per motivi ambientali di natura non economica, misure provvisorie soggette ad una 
procedura di controllo dell'Unione.
IT C 202/132 Gazzetta ufficiale dell’Unione europea 7.6.2016
 
3. Nel predisporre la sua politica in materia ambientale l'Unione tiene conto: 
— dei dati scientifici e tecnici disponibili, 
— delle condizioni dell'ambiente nelle varie regioni dell'Unione, 
— dei vantaggi e degli oneri che possono derivare dall'azione o dall'assenza di azione, 
— dello sviluppo socioeconomico dell'Unione nel suo insieme e dello sviluppo equilibrato delle sue 
singole regioni. 
4. Nell'ambito delle rispettive competenze, l'Unione e gli Stati membri collaborano con i paesi 
terzi e con le competenti organizzazioni internazionali. Le modalità della cooperazione dell'Unione 
possono formare oggetto di accordi tra questa ed i terzi interessati. 
Il comma precedente non pregiudica la competenza degli Stati membri a negoziare nelle sedi 
internazionali e a concludere accordi internazionali. 
Articolo 192 
(ex articolo 175 del TCE) 
1. Il Parlamento europeo e il Consiglio, deliberando secondo la procedura legislativa ordinaria e 
previa consultazione del Comitato economico e sociale e del Comitato delle regioni, decidono in 
merito alle azioni che devono essere intraprese dall'Unione per realizzare gli obiettivi dell'arti­
colo 191. 
2. In deroga alla procedura decisionale di cui al paragrafo 1 e fatto salvo l'articolo 114, il 
Consiglio, deliberando all'unanimità secondo una procedura legislativa speciale e previa consultazione 
del Parlamento europeo, del Comitato economico e sociale e del Comitato delle regioni, adotta: 
a) disposizioni aventi principalmente natura fiscale; 
b) misure aventi incidenza: 
— sull'assetto territoriale, 
— sulla gestione quantitativa delle risorse idriche o aventi rapporto diretto o indiretto con la 
disponibilità delle stesse, 
— sulla destinazione dei suoli, ad eccezione della gestione dei residui; 
c) misure aventi una sensibile incidenza sulla scelta di uno Stato membro tra diverse fonti di energia 
e sulla struttura generale dell'approvvigionamento energetico del medesimo. 
Il Consiglio, deliberando all'unanimità su proposta della Commissione e previa consultazione del 
Parlamento europeo, del Comitato economico e sociale e del Comitato delle regioni, può rendere 
applicabile la procedura legislativa ordinaria alle materie di cui al primo comma.
IT 7.6.2016 Gazzetta ufficiale dell’Unione europea C 202/133
 
3. Il Parlamento europeo e il Consiglio, deliberando secondo la procedura legislativa ordinaria e 
previa consultazione del Comitato economico e sociale e del Comitato delle regioni, adottano 
programmi generali d'azione che fissano gli obiettivi prioritari da raggiungere. 
Le misure necessarie all'attuazione di tali programmi sono adottate conformemente alle condizioni 
previste al paragrafo 1 o al paragrafo 2, a seconda dei casi. 
4. Fatte salve talune misure adottate dall'Unione, gli Stati membri provvedono al finanziamento e 
all'esecuzione della politica in materia ambientale. 
5. Fatto salvo il principio "chi inquina paga", qualora una misura basata sul paragrafo 1 implichi 
costi ritenuti sproporzionati per le pubbliche autorità di uno Stato membro, tale misura prevede 
disposizioni appropriate in forma di 
— deroghe temporanee e/o 
— sostegno finanziario del Fondo di coesione istituito in conformità dell'articolo 177. 
Articolo 193 
(ex articolo 176 del TCE) 
I provvedimenti di protezione adottati in virtù dell'articolo 192 non impediscono ai singoli Stati 
membri di mantenere e di prendere provvedimenti per una protezione ancora maggiore. Tali prov­
vedimenti devono essere compatibili con i trattati. Essi sono notificati alla Commissione. 
TITOLO XXI 
ENERGIA 
Articolo 194 
1. Nel quadro dell'instaurazione o del funzionamento del mercato interno e tenendo conto 
dell'esigenza di preservare e migliorare l'ambiente, la politica dell'Unione nel settore dell'energia è 
intesa, in uno spirito di solidarietà tra Stati membri, a: 
a) garantire il funzionamento del mercato dell'energia, 
b) garantire la sicurezza dell'approvvigionamento energetico nell'Unione, 
c) promuovere il risparmio energetico, l'efficienza energetica e lo sviluppo di energie nuove e 
rinnovabili, 
d) promuovere l'interconnessione delle reti energetiche.
IT C 202/134 Gazzetta ufficiale dell’Unione europea 7.6.2016
 
2. Fatte salve le altre disposizioni dei trattati, il Parlamento europeo e il Consiglio, deliberando 
secondo la procedura legislativa ordinaria, stabiliscono le misure necessarie per conseguire gli obiet­
tivi di cui al paragrafo 1. Tali misure sono adottate previa consultazione del Comitato economico e 
sociale e del Comitato delle regioni. 
Esse non incidono sul diritto di uno Stato membro di determinare le condizioni di utilizzo delle sue 
fonti energetiche, la scelta tra varie fonti energetiche e la struttura generale del suo approvvigiona­
mento energetico, fatto salvo l'articolo 192, paragrafo 2, lettera c). 
3. In deroga al paragrafo 2, il Consiglio, deliberando secondo una procedura legislativa speciale, 
all'unanimità e previa consultazione del Parlamento europeo, stabilisce le misure ivi contemplate se 
sono principalmente di natura fiscale. 
TITOLO XXII 
TURISMO 
Articolo 195 
1. L'Unione completa l'azione degli Stati membri nel settore del turismo, in particolare promuo­
vendo la competitività delle imprese dell'Unione in tale settore. 
A tal fine l'azione dell'Unione è intesa a: 
a) incoraggiare la creazione di un ambiente propizio allo sviluppo delle imprese in detto settore; 
b) favorire la cooperazione tra Stati membri, in particolare attraverso lo scambio delle buone 
pratiche. 
2. Il Parlamento europeo e il Consiglio, deliberando secondo la procedura legislativa ordinaria, 
stabiliscono le misure specifiche destinate a completare le azioni svolte negli Stati membri al fine di 
realizzare gli obiettivi di cui al presente articolo, ad esclusione di qualsiasi armonizzazione delle 
disposizioni legislative e regolamentari degli Stati membri. 
TITOLO XXIII 
PROTEZIONE CIVILE 
Articolo 196 
1. L'Unione incoraggia la cooperazione tra gli Stati membri al fine di rafforzare l'efficacia dei 
sistemi di prevenzione e di protezione dalle calamità naturali o provocate dall'uomo.
IT 7.6.2016 Gazzetta ufficiale dell’Unione europea C 202/135
 
L'azione dell'Unione è intesa a: 
a) sostenere e completare l'azione degli Stati membri a livello nazionale, regionale e locale concer­
nente la prevenzione dei rischi, la preparazione degli attori della protezione civile negli Stati 
membri e l'intervento in caso di calamità naturali o provocate dall'uomo all'interno dell'Unione; 
b) promuovere una cooperazione operativa rapida ed efficace all'interno dell'Unione tra i servizi di 
protezione civile nazionali; 
c) favorire la coerenza delle azioni intraprese a livello internazionale in materia di protezione civile. 
2. Il Parlamento europeo e il Consiglio, deliberando secondo la procedura legislativa ordinaria, 
stabiliscono le misure necessarie per contribuire alla realizzazione degli obiettivi di cui al paragrafo 1, 
ad esclusione di qualsiasi armonizzazione delle disposizioni legislative e regolamentari degli Stati 
membri. 
TITOLO XXIV 
COOPERAZIONE AMMINISTRATIVA 
Articolo 197 
1. L'attuazione effettiva del diritto dell'Unione da parte degli Stati membri, essenziale per il buon 
funzionamento dell'Unione, è considerata una questione di interesse comune. 
2. L'Unione può sostenere gli sforzi degli Stati membri volti a migliorare la loro capacità ammini­
strativa di attuare il diritto dell'Unione. Tale azione può consistere in particolare nel facilitare lo 
scambio di informazioni e di funzionari pubblici e nel sostenere programmi di formazione. Nessuno 
Stato membro è tenuto ad avvalersi di tale sostegno. Il Parlamento europeo e il Consiglio, delibe­
rando mediante regolamenti secondo la procedura legislativa ordinaria, stabiliscono le misure neces­
sarie a tal fine, ad esclusione di qualsiasi armonizzazione delle disposizioni legislative e regolamentari 
degli Stati membri. 
3. Il presente articolo non pregiudica l'obbligo degli Stati membri di attuare il diritto dell'Unione 
né le prerogative e i doveri della Commissione. Esso non pregiudica le altre disposizioni dei trattati 
che prevedono la cooperazione amministrativa fra gli Stati membri e fra questi ultimi e l'Unione.
IT C 202/136 Gazzetta ufficiale dell’Unione europea 7.6.2016
 
PARTE QUARTA 
ASSOCIAZIONE DEI PAESI E TERRITORI D'OLTREMARE 
Articolo 198 
(ex articolo 182 del TCE) 
Gli Stati membri convengono di associare all'Unione i paesi e i territori non europei che mantengono 
con la Danimarca, la Francia, i Paesi Bassi e il Regno Unito delle relazioni particolari. Questi paesi e 
territori, qui di seguito chiamati paesi e territori, sono enumerati nell'elenco che costituisce l'allegato 
II. 
Scopo dell'associazione è di promuovere lo sviluppo economico e sociale dei paesi e territori e 
l'instaurazione di strette relazioni economiche tra essi e l'Unione nel suo insieme. 
Conformemente ai principi enunciati nel preambolo del presente trattato, l'associazione deve in 
primo luogo permettere di favorire gli interessi degli abitanti di questi paesi e territori e la loro 
prosperità, in modo da condurli allo sviluppo economico, sociale e culturale che essi attendono. 
Articolo 199 
(ex articolo 183 del TCE) 
L'associazione persegue gli obiettivi seguenti: 
1) Gli Stati membri applicano ai loro scambi commerciali con i paesi e territori il regime che si 
accordano tra di loro, in virtù dei trattati. 
2) Ciascun paese o territorio applica ai suoi scambi commerciali con gli Stati membri e gli altri paesi 
e territori il regime che applica allo Stato europeo con il quale mantiene relazioni particolari. 
3) Gli Stati membri contribuiscono agli investimenti richiesti dallo sviluppo progressivo di questi 
paesi e territori. 
4) Per gli investimenti finanziati dall'Unione, la partecipazione alle aggiudicazioni e alle forniture è 
aperta, a parità di condizioni, a tutte le persone fisiche e giuridiche appartenenti agli Stati membri 
e ai paesi e territori. 
5) Nelle relazioni fra gli Stati membri e i paesi e territori, il diritto di stabilimento dei cittadini e delle 
società è regolato conformemente alle disposizioni e mediante applicazione delle procedure 
previste al capo relativo al diritto di stabilimento e su una base non discriminatoria, fatte salve 
le disposizioni particolari prese in virtù dell'articolo 203.
IT 7.6.2016 Gazzetta ufficiale dell’Unione europea C 202/137
 
Articolo 200 
(ex articolo 184 del TCE) 
1. Le importazioni originarie dei paesi e territori beneficiano, al loro ingresso negli Stati membri, 
del divieto dei dazi doganali che interviene fra gli Stati membri conformemente alle disposizioni dei 
trattati. 
2. All'entrata in ciascun paese e territorio i dazi doganali gravanti sulle importazioni dagli Stati 
membri e dagli altri paesi e territori sono vietati conformemente alle disposizioni dell'articolo 30. 
3. Tuttavia, i paesi e territori possono riscuotere dei dazi doganali che rispondano alle necessità 
del loro sviluppo e ai bisogni della loro industrializzazione o dazi di carattere fiscale che abbiano per 
scopo di alimentare il loro bilancio. 
I dazi di cui al comma precedente non possono eccedere quelli gravanti sulle importazioni dei 
prodotti in provenienza dallo Stato membro con il quale ciascun paese o territorio mantiene rela­
zioni particolari. 
4. Il paragrafo 2 non è applicabile ai paesi e territori i quali, a causa degli obblighi internazionali 
particolari cui sono soggetti, applicano già una tariffa doganale non discriminatoria. 
5. L'introduzione o la modifica di dazi che colpiscano le merci importate nei paesi e territori non 
deve provocare, in linea di diritto o in linea di fatto, una discriminazione diretta o indiretta tra le 
importazioni in provenienza dai diversi Stati membri. 
Articolo 201 
(ex articolo 185 del TCE) 
Se il livello dei dazi applicabili alle merci in provenienza da un paese terzo alla loro entrata in un 
paese o territorio, avuto riguardo alle disposizioni dell'articolo 200, paragrafo 1, è tale da provocare 
deviazioni di traffico a detrimento di uno degli Stati membri, questo può domandare alla Commis­
sione di proporre agli altri Stati membri le misure necessarie per porre rimedio a questa situazione. 
Articolo 202 
(ex articolo 186 del TCE) 
Fatte salve le disposizioni che regolano la pubblica sanità, la pubblica sicurezza e l'ordine pubblico, la 
libertà di circolazione dei lavoratori dei paesi e territori negli Stati membri e dei lavoratori degli Stati 
membri nei paesi e territori è regolata da atti adottati a norma dell'articolo 203.
IT C 202/138 Gazzetta ufficiale dell’Unione europea 7.6.2016
 
Articolo 203 
(ex articolo 187 del TCE) 
Il Consiglio, deliberando all'unanimità su proposta della Commissione, stabilisce, muovendo dalle 
realizzazioni acquisite nell'ambito dell'associazione tra i paesi e territori e l'Unione, e basandosi sui 
principi inscritti nei trattati, le disposizioni relative alle modalità e alla procedura dell'associazione tra 
i paesi e territori e l'Unione. Allorché adotta le disposizioni in questione secondo una procedura 
legislativa speciale, il Consiglio delibera all'unanimità su proposta della Commissione e previa con­
sultazione del Parlamento europeo. 
Articolo 204 
(ex articolo 188 del TCE) 
Gli articoli da 198 a 203 si applicano alla Groenlandia fatte salve le disposizioni specifiche per la 
Groenlandia che figurano nel protocollo concernente il regime particolare applicabile alla Groenlan­
dia, allegato ai trattati. 
PARTE QUINTA 
AZIONE ESTERNA DELL'UNIONE 
TITOLO I 
DISPOSIZIONI GENERALI SULL'AZIONE ESTERNA DELL'UNIONE 
Articolo 205 
L'azione dell'Unione sulla scena internazionale, ai sensi della presente parte, si fonda sui principi, 
persegue gli obiettivi ed è condotta in conformità delle disposizioni generali di cui al capo 1 del 
titolo V del trattato sull'Unione europea. 
TITOLO II 
POLITICA COMMERCIALE COMUNE 
Articolo 206 
(ex articolo 131 del TCE) 
L'Unione, tramite l'istituzione di un'unione doganale in conformità degli articoli da 28 a 32, con­
tribuisce nell'interesse comune allo sviluppo armonioso del commercio mondiale‚ alla graduale sop­
pressione delle restrizioni agli scambi internazionali e agli investimenti esteri diretti, e alla riduzione 
delle barriere doganali e di altro tipo.
IT 7.6.2016 Gazzetta ufficiale dell’Unione europea C 202/139
 
Articolo 207 
(ex articolo 133 del TCE) 
1. La politica commerciale comune è fondata su principi uniformi‚ in particolare per quanto 
concerne le modificazioni tariffarie‚ la conclusione di accordi tariffari e commerciali relativi agli 
scambi di merci e servizi, e gli aspetti commerciali della proprietà intellettuale‚ gli investimenti esteri 
diretti, l'uniformazione delle misure di liberalizzazione‚ la politica di esportazione e le misure di 
protezione commerciale‚ tra cui quelle da adottarsi nei casi di dumping e di sovvenzioni. La politica 
commerciale comune è condotta nel quadro dei principi e obiettivi dell'azione esterna dell'Unione. 
2. Il Parlamento europeo e il Consiglio, deliberando mediante regolamenti secondo la procedura 
legislativa ordinaria, adottano le misure che definiscono il quadro di attuazione della politica com­
merciale comune. 
3. Qualora si debbano negoziare e concludere accordi con uno o più paesi terzi o organizzazioni 
internazionali, si applica l'articolo 218, fatte salve le disposizioni particolari del presente articolo. 
La Commissione presenta raccomandazioni al Consiglio, che l'autorizza ad avviare i negoziati ne­
cessari. Spetta al Consiglio e alla Commissione adoperarsi affinché gli accordi negoziati siano com­
patibili con le politiche e norme interne dell'Unione. 
Tali negoziati sono condotti dalla Commissione, in consultazione con un comitato speciale designato 
dal Consiglio per assisterla in questo compito e nel quadro delle direttive che il Consiglio può 
impartirle. La Commissione riferisce periodicamente al comitato speciale e al Parlamento europeo 
sui progressi dei negoziati. 
4. Per la negoziazione e la conclusione degli accordi di cui al paragrafo 3, il Consiglio delibera a 
maggioranza qualificata. 
Per la negoziazione e la conclusione di accordi nei settori degli scambi di servizi, degli aspetti 
commerciali della proprietà intellettuale e degli investimenti esteri diretti, il Consiglio delibera al­
l'unanimità qualora tali accordi contengano disposizioni per le quali è richiesta l'unanimità per 
l'adozione di norme interne. 
Il Consiglio delibera all'unanimità anche per la negoziazione e la conclusione di accordi: 
a) nel settore degli scambi di servizi culturali e audiovisivi, qualora tali accordi rischino di arrecare 
pregiudizio alla diversità culturale e linguistica dell'Unione; 
b) nel settore degli scambi di servizi nell'ambito sociale, dell'istruzione e della sanità, qualora tali 
accordi rischino di perturbare seriamente l'organizzazione nazionale di tali servizi e di arrecare 
pregiudizio alla competenza degli Stati membri riguardo alla loro prestazione. 
5. La negoziazione e la conclusione di accordi internazionali nel settore dei trasporti sono sog­
gette al titolo VI della parte terza e all'articolo 218.
IT C 202/140 Gazzetta ufficiale dell’Unione europea 7.6.2016
 
6. L'esercizio delle competenze attribuite dal presente articolo nel settore della politica commer­
ciale comune non pregiudica la ripartizione delle competenze tra l'Unione e gli Stati membri e non 
comporta un'armonizzazione delle disposizioni legislative o regolamentari degli Stati membri, se i 
trattati escludono tale armonizzazione. 
TITOLO III 
COOPERAZIONE CON I PAESI TERZI E AIUTO UMANITARIO 
CAPO 1 
COOPERAZIONE ALLO SVILUPPO 
Articolo 208 
(ex articolo 177 del TCE) 
1. La politica dell'Unione nel settore della cooperazione allo sviluppo è condotta nel quadro dei 
principi e obiettivi dell'azione esterna dell'Unione. La politica di cooperazione allo sviluppo del­
l'Unione e quella degli Stati membri si completano e si rafforzano reciprocamente. 
L'obiettivo principale della politica dell'Unione in questo settore è la riduzione e, a termine, l'elimi­
nazione della povertà. L'Unione tiene conto degli obiettivi della cooperazione allo sviluppo nell'at­
tuazione delle politiche che possono avere incidenze sui paesi in via di sviluppo. 
2. L'Unione e gli Stati membri rispettano gli impegni e tengono conto degli obiettivi riconosciuti 
nel quadro delle Nazioni Unite e delle altre organizzazioni internazionali competenti. 
Articolo 209 
(ex articolo 179 del TCE) 
1. Il Parlamento europeo e il Consiglio, deliberando secondo la procedura legislativa ordinaria, 
adottano le misure necessarie per l'attuazione della politica di cooperazione allo sviluppo, che 
possono riguardare programmi pluriennali di cooperazione con paesi in via di sviluppo o programmi 
tematici. 
2. L'Unione può concludere con i paesi terzi e le organizzazioni internazionali competenti qual­
siasi accordo utile alla realizzazione degli obiettivi di cui all'articolo 21 del trattato sull'Unione 
europea e all'articolo 208 del presente trattato. 
Il primo comma non pregiudica la competenza degli Stati membri a negoziare nelle sedi interna­
zionali e a concludere accordi. 
3. La Banca europea per gli investimenti contribuisce, alle condizioni previste dal suo statuto, 
all'attuazione delle misure di cui al paragrafo 1.
IT 7.6.2016 Gazzetta ufficiale dell’Unione europea C 202/141
 
Articolo 210 
(ex articolo 180 del TCE) 
1. Per favorire la complementarità e l'efficacia delle azioni, l'Unione e gli Stati membri coordinano 
le rispettive politiche in materia di cooperazione allo sviluppo e si concertano sui rispettivi pro­
grammi di aiuto, anche nelle organizzazioni internazionali e in occasione di conferenze internazio­
nali. Essi possono intraprendere azioni congiunte. Gli Stati membri contribuiscono, se necessario, 
all'attuazione dei programmi di aiuto dell'Unione. 
2. La Commissione può prendere qualsiasi iniziativa utile a promuovere il coordinamento di cui al 
paragrafo 1. 
Articolo 211 
(ex articolo 181 del TCE) 
Nell'ambito delle rispettive competenze, l'Unione e gli Stati membri collaborano con i paesi terzi e 
con le competenti organizzazioni internazionali. 
CAPO 2 
COOPERAZIONE ECONOMICA, FINANZIARIA E TECNICA CON I PAESI TERZI 
Articolo 212 
(ex articolo 181 A del TCE) 
1. Fatte salve le altre disposizioni dei trattati, in particolare quelle degli articoli da 208 a 211, 
l'Unione conduce azioni di cooperazione economica, finanziaria e tecnica, comprese azioni di assi­
stenza specialmente in campo finanziario, con paesi terzi diversi dai paesi in via di sviluppo. Tali 
azioni sono coerenti con la politica di sviluppo dell'Unione e sono condotte nel quadro dei principi e 
obiettivi dell'azione esterna. Le azioni dell'Unione e degli Stati membri si completano e si rafforzano 
reciprocamente. 
2. Il Parlamento europeo e il Consiglio, deliberando secondo la procedura legislativa ordinaria, 
adottano le misure necessarie per l'attuazione del paragrafo 1. 
3. Nell'ambito delle rispettive competenze, l'Unione e gli Stati membri collaborano con i paesi 
terzi e con le competenti organizzazioni internazionali. Le modalità della cooperazione dell'Unione 
possono formare oggetto di accordi tra questa e i terzi interessati. 
Il primo comma non pregiudica la competenza degli Stati membri a negoziare nelle sedi interna­
zionali e a concludere accordi internazionali.
IT C 202/142 Gazzetta ufficiale dell’Unione europea 7.6.2016
 
Articolo 213 
Allorché la situazione in un paese terzo esige un'assistenza finanziaria urgente da parte dell'Unione, il 
Consiglio, su proposta della Commissione, adotta le decisioni necessarie. 
CAPO 3 
AIUTO UMANITARIO 
Articolo 214 
1. Le azioni dell'Unione nel settore dell'aiuto umanitario sono condotte nel quadro dei principi e 
obiettivi dell'azione esterna dell'Unione. Esse mirano a fornire, in modo puntuale, assistenza, soccorso 
e protezione alle popolazioni dei paesi terzi vittime di calamità naturali o provocate dall'uomo, per 
far fronte alle necessità umanitarie risultanti da queste diverse situazioni. Le azioni dell'Unione e degli 
Stati membri si completano e si rafforzano reciprocamente. 
2. Le azioni di aiuto umanitario sono condotte conformemente ai principi del diritto internazio­
nale e ai principi di imparzialità, neutralità e non discriminazione. 
3. Il Parlamento europeo e il Consiglio, deliberando secondo la procedura legislativa ordinaria, 
stabiliscono le misure che definiscono il quadro di attuazione delle azioni di aiuto umanitario 
dell'Unione. 
4. L'Unione può concludere con i paesi terzi e le organizzazioni internazionali competenti qual­
siasi accordo utile alla realizzazione degli obiettivi di cui al paragrafo 1 e all'articolo 21 del trattato 
sull'Unione europea. 
Il primo comma non pregiudica la competenza degli Stati membri a negoziare nelle sedi interna­
zionali e a concludere accordi. 
5. È istituito un corpo volontario europeo di aiuto umanitario per inquadrare contributi comuni 
dei giovani europei alle azioni di aiuto umanitario dell'Unione. Il Parlamento europeo e il Consiglio, 
deliberando mediante regolamenti secondo la procedura legislativa ordinaria, ne fissano lo statuto e le 
modalità di funzionamento. 
6. La Commissione può prendere qualsiasi iniziativa utile a promuovere il coordinamento tra le 
azioni dell'Unione e quelle degli Stati membri, allo scopo di rafforzare l'efficacia e la complementarità 
dei dispositivi dell'Unione e dei dispositivi nazionali di aiuto umanitario. 
7. L'Unione provvede affinché le sue azioni di aiuto umanitario siano coordinate e coerenti con 
quelle svolte da organizzazioni e organismi internazionali, specie nell'ambito del sistema delle Na­
zioni Unite.
IT 7.6.2016 Gazzetta ufficiale dell’Unione europea C 202/143
 
TITOLO IV 
MISURE RESTRITTIVE 
Articolo 215 
(ex articolo 301 del TCE) 
1. Quando una decisione adottata conformemente al capo 2 del titolo V del trattato sull'Unione 
europea prevede l'interruzione o la riduzione, totale o parziale, delle relazioni economiche e finan­
ziarie con uno o più paesi terzi, il Consiglio, deliberando a maggioranza qualificata su proposta 
congiunta dell'alto rappresentante dell'Unione per gli affari esteri e la politica di sicurezza e della 
Commissione, adotta le misure necessarie. Esso ne informa il Parlamento europeo. 
2. Quando una decisione adottata conformemente al capo 2 del titolo V del trattato sull'Unione 
europea lo prevede, il Consiglio può adottare, secondo la procedura di cui al paragrafo 1, misure 
restrittive nei confronti di persone fisiche o giuridiche, di gruppi o di entità non statali. 
3. Gli atti di cui al presente articolo contengono le necessarie disposizioni sulle garanzie giuridi­
che. 
TITOLO V 
ACCORDI INTERNAZIONALI 
Articolo 216 
1. L'Unione può concludere un accordo con uno o più paesi terzi o organizzazioni internazionali 
qualora i trattati lo prevedano o qualora la conclusione di un accordo sia necessaria per realizzare, 
nell'ambito delle politiche dell'Unione, uno degli obiettivi fissati dai trattati, o sia prevista in un atto 
giuridico vincolante dell'Unione, oppure possa incidere su norme comuni o alterarne la portata. 
2. Gli accordi conclusi dall'Unione vincolano le istituzioni dell'Unione e gli Stati membri. 
Articolo 217 
(ex articolo 310 del TCE) 
L'Unione può concludere con uno o più paesi terzi o organizzazioni internazionali accordi che 
istituiscono un'associazione caratterizzata da diritti ed obblighi reciproci, da azioni in comune e 
da procedure particolari. 
Articolo 218 
(ex articolo 300 del TCE) 
1. Fatte salve le disposizioni particolari dell'articolo 207, gli accordi tra l'Unione e i paesi terzi o 
le organizzazioni internazionali sono negoziati e conclusi secondo la procedura seguente.
IT C 202/144 Gazzetta ufficiale dell’Unione europea 7.6.2016
 
2. Il Consiglio autorizza l'avvio dei negoziati, definisce le direttive di negoziato, autorizza la firma 
e conclude gli accordi. 
3. La Commissione, o l'alto rappresentante dell'Unione per gli affari esteri e la politica di sicurezza 
quando l'accordo previsto riguarda esclusivamente o principalmente la politica estera e di sicurezza 
comune, presenta raccomandazioni al Consiglio, il quale adotta una decisione che autorizza l'avvio 
dei negoziati e designa, in funzione della materia dell'accordo previsto, il negoziatore o il capo della 
squadra di negoziato dell'Unione. 
4. Il Consiglio può impartire direttive al negoziatore e designare un comitato speciale che deve 
essere consultato nella conduzione dei negoziati. 
5. Il Consiglio, su proposta del negoziatore, adotta una decisione che autorizza la firma dell'ac­
cordo e, se del caso, la sua applicazione provvisoria prima dell'entrata in vigore. 
6. Il Consiglio, su proposta del negoziatore, adotta una decisione relativa alla conclusione dell'ac­
cordo. 
Tranne quando l'accordo riguarda esclusivamente la politica estera e di sicurezza comune, il Consiglio 
adotta la decisione di conclusione dell'accordo: 
a) previa approvazione del Parlamento europeo nei casi seguenti: 
i) accordi di associazione; 
ii) accordo sull'adesione dell'Unione alla Convenzione europea per la salvaguardia dei diritti 
dell'uomo e delle libertà fondamentali; 
iii) accordi che creano un quadro istituzionale specifico organizzando procedure di cooperazione; 
iv) accordi che hanno ripercussioni finanziarie considerevoli per l'Unione; 
v) accordi che riguardano settori ai quali si applica la procedura legislativa ordinaria oppure la 
procedura legislativa speciale qualora sia necessaria l'approvazione del Parlamento europeo. 
In caso d'urgenza‚ il Parlamento europeo e il Consiglio possono concordare un termine per 
l'approvazione; 
b) previa consultazione del Parlamento europeo, negli altri casi. Il Parlamento europeo formula il 
parere nel termine che il Consiglio può fissare in funzione dell'urgenza. In mancanza di parere 
entro detto termine, il Consiglio può deliberare.
IT 7.6.2016 Gazzetta ufficiale dell’Unione europea C 202/145
 
7. All'atto della conclusione di un accordo‚ il Consiglio‚ in deroga ai paragrafi 5, 6 e 9‚ può 
abilitare il negoziatore ad approvare a nome dell'Unione le modifiche dell'accordo se quest'ultimo ne 
prevede l'adozione con una procedura semplificata o da parte di un organo istituito dall'accordo 
stesso. Il Consiglio correda eventualmente questa abilitazione di condizioni specifiche. 
8. Nel corso dell'intera procedura, il Consiglio delibera a maggioranza qualificata. 
Tuttavia esso delibera all'unanimità quando l'accordo riguarda un settore per il quale è richiesta 
l'unanimità per l'adozione di un atto dell'Unione e per gli accordi di associazione e gli accordi di 
cui all'articolo 212 con gli Stati candidati all'adesione. Il Consiglio delibera all'unanimità anche per 
l'accordo sull'adesione dell'Unione alla Convenzione europea per la salvaguardia dei diritti dell'uomo 
e delle libertà fondamentali; la decisione sulla conclusione di tale accordo entra in vigore previa 
approvazione degli Stati membri, conformemente alle rispettive norme costituzionali. 
9. Il Consiglio, su proposta della Commissione o dell'alto rappresentante dell'Unione per gli affari 
esteri e la politica di sicurezza, adotta una decisione sulla sospensione dell'applicazione di un accordo 
e che stabilisce le posizioni da adottare a nome dell'Unione in un organo istituito da un accordo, se 
tale organo deve adottare atti che hanno effetti giuridici, fatta eccezione per gli atti che integrano o 
modificano il quadro istituzionale dell'accordo. 
10. Il Parlamento europeo è immediatamente e pienamente informato in tutte le fasi della pro­
cedura. 
11. Uno Stato membro, il Parlamento europeo, il Consiglio o la Commissione possono doman­
dare il parere della Corte di giustizia circa la compatibilità di un accordo previsto con i trattati. In 
caso di parere negativo della Corte, l'accordo previsto non può entrare in vigore, salvo modifiche 
dello stesso o revisione dei trattati. 
Articolo 219 
(ex articolo 111, paragrafi da 1 a 3 e 5, del TCE) 
1. In deroga all'articolo 218 il Consiglio, su raccomandazione della Banca centrale europea o su 
raccomandazione della Commissione e previa consultazione della Banca centrale europea, nell'intento 
di pervenire a un consenso compatibile con l'obiettivo della stabilità dei prezzi, può concludere 
accordi formali su un sistema di tassi di cambio dell'euro nei confronti delle valute di Stati terzi. 
Il Consiglio delibera all'unanimità previa consultazione del Parlamento europeo e secondo la proce­
dura di cui al paragrafo 3. 
Il Consiglio, su raccomandazione della Banca centrale europea o su raccomandazione della Com­
missione e previa consultazione della Banca centrale europea, nell'intento di pervenire ad un con­
senso coerente con l'obiettivo della stabilità dei prezzi, può adottare, adeguare o abbandonare i tassi 
centrali dell'euro all'interno del sistema dei tassi di cambio. Il presidente del Consiglio informa il 
Parlamento europeo dell'adozione, dell'adeguamento o dell'abbandono dei tassi centrali dell'euro.
IT C 202/146 Gazzetta ufficiale dell’Unione europea 7.6.2016
 
2. In mancanza di un sistema di tassi di cambio rispetto ad una o più valute di Stati terzi, come 
indicato al paragrafo 1, il Consiglio, su raccomandazione della Commissione e previa consultazione 
della Banca centrale europea, o su raccomandazione della Banca centrale europea, può formulare gli 
orientamenti generali di politica del cambio nei confronti di dette valute. Questi orientamenti generali 
non pregiudicano l'obiettivo prioritario del SEBC di mantenere la stabilità dei prezzi. 
3. In deroga all'articolo 218, qualora accordi in materia di regime monetario o valutario debbano 
essere negoziati dall'Unione con uno o più Stati terzi o organizzazioni internazionali, il Consiglio, su 
raccomandazione della Commissione e previa consultazione della Banca centrale europea, decide le 
modalità per la negoziazione e la conclusione di detti accordi. Tali modalità devono assicurare che 
l'Unione esprima una posizione unica. La Commissione è associata a pieno titolo ai negoziati. 
4. Senza pregiudizio della competenza dell'Unione e degli accordi dell'Unione relativi all'Unione 
economica e monetaria, gli Stati membri possono condurre negoziati nelle istanze internazionali e 
concludere accordi internazionali. 
TITOLO VI 
RELAZIONI DELL'UNIONE CON LE ORGANIZZAZIONI INTERNAZIONALI E I PAESI TERZI E 
DELEGAZIONI DELL'UNIONE 
Articolo 220 
(ex articoli da 302 a 304 del TCE) 
1. L'Unione attua ogni utile forma di cooperazione con gli organi delle Nazioni Unite e degli 
istituti specializzati delle Nazioni Unite, il Consiglio d'Europa, l'Organizzazione per la sicurezza e la 
cooperazione in Europa e l'Organizzazione per la cooperazione e lo sviluppo economico. 
L'Unione assicura inoltre i collegamenti che ritiene opportuni con altre organizzazioni internazionali. 
2. L'alto rappresentante dell'Unione per gli affari esteri e la politica di sicurezza e la Commissione 
sono incaricati dell'attuazione del presente articolo. 
Articolo 221 
1. Le delegazioni dell'Unione nei paesi terzi e presso le organizzazioni internazionali assicurano la 
rappresentanza dell'Unione. 
2. Le delegazioni dell'Unione sono poste sotto l'autorità dell'alto rappresentante dell'Unione per gli 
affari esteri e la politica di sicurezza. Esse agiscono in stretta cooperazione con le missioni diplo­
matiche e consolari degli Stati membri.
IT 7.6.2016 Gazzetta ufficiale dell’Unione europea C 202/147
 
TITOLO VII 
CLAUSOLA DI SOLIDARIETÀ 
Articolo 222 
1. L'Unione e gli Stati membri agiscono congiuntamente in uno spirito di solidarietà qualora uno 
Stato membro sia oggetto di un attacco terroristico o sia vittima di una calamità naturale o provocata 
dall'uomo. L'Unione mobilita tutti gli strumenti di cui dispone, inclusi i mezzi militari messi a sua 
disposizione dagli Stati membri, per: 
a) — prevenire la minaccia terroristica sul territorio degli Stati membri; 
— proteggere le istituzioni democratiche e la popolazione civile da un eventuale attacco terrori­
stico; 
— prestare assistenza a uno Stato membro sul suo territorio, su richiesta delle sue autorità 
politiche, in caso di attacco terroristico; 
b) prestare assistenza a uno Stato membro sul suo territorio, su richiesta delle sue autorità politiche, 
in caso di calamità naturale o provocata dall'uomo. 
2. Se uno Stato membro subisce un attacco terroristico o è vittima di una calamità naturale o 
provocata dall'uomo, gli altri Stati membri, su richiesta delle sue autorità politiche, gli prestano 
assistenza. A tal fine gli Stati membri si coordinano in sede di Consiglio. 
3. Le modalità di attuazione della presente clausola di solidarietà da parte dell'Unione sono 
definite da una decisione adottata dal Consiglio, su proposta congiunta della Commissione e dell'alto 
rappresentante dell'Unione per gli affari esteri e la politica di sicurezza. Quando tale decisione ha 
implicazioni nel settore della difesa, il Consiglio delibera conformemente all'articolo 31, paragrafo 1 
del trattato sull'Unione europea. Il Parlamento europeo è informato. 
Ai fini del presente paragrafo e fatto salvo l'articolo 240, il Consiglio è assistito dal comitato politico 
e di sicurezza, con il sostegno delle strutture sviluppate nell'ambito della politica di sicurezza e di 
difesa comune, e dal comitato di cui all'articolo 71, i quali gli presentano, se del caso, pareri 
congiunti. 
4. Per consentire all'Unione e agli Stati membri di agire in modo efficace, il Consiglio europeo 
valuta regolarmente le minacce cui è confrontata l'Unione.
IT C 202/148 Gazzetta ufficiale dell’Unione europea 7.6.2016
 
PARTE SESTA 
DISPOSIZIONI ISTITUZIONALI E FINANZIARIE 
TITOLO I 
DISPOSIZIONI ISTITUZIONALI 
CAPO 1 
LE ISTITUZIONI 
SEZIONE 1 
IL PARLAMENTO EUROPEO 
Articolo 223 
(ex articolo 190, paragrafi 4 e 5, del TCE) 
1. Il Parlamento europeo elabora un progetto volto a stabilire le disposizioni necessarie per 
permettere l'elezione dei suoi membri a suffragio universale diretto, secondo una procedura uniforme 
in tutti gli Stati membri o secondo principi comuni a tutti gli Stati membri. 
Il Consiglio, deliberando all'unanimità secondo una procedura legislativa speciale e previa approva­
zione del Parlamento europeo che si pronuncia alla maggioranza dei membri che lo compongono, 
stabilisce le disposizioni necessarie. Tali disposizioni entrano in vigore previa approvazione degli Stati 
membri conformemente alle rispettive norme costituzionali. 
2. Previo parere della Commissione e con l'approvazione del Consiglio, il Parlamento europeo, di 
sua iniziativa, deliberando mediante regolamenti secondo una procedura legislativa speciale, stabilisce 
lo statuto e le condizioni generali per l'esercizio delle funzioni dei suoi membri. Per le norme o le 
condizioni relative al regime fiscale dei membri o ex membri è richiesta l'unanimità in sede di 
Consiglio. 
Articolo 224 
(ex articolo 191, secondo comma, del TCE) 
Il Parlamento europeo e il Consiglio, deliberando mediante regolamenti secondo la procedura legi­
slativa ordinaria, determinano lo statuto dei partiti politici a livello europeo di cui all'articolo 10, 
paragrafo 4 del trattato sull'Unione europea, in particolare le norme relative al loro finanziamento.
IT 7.6.2016 Gazzetta ufficiale dell’Unione europea C 202/149
 
Articolo 225 
(ex articolo 192, secondo comma, del TCE) 
A maggioranza dei membri che lo compongono, il Parlamento europeo può chiedere alla Commis­
sione di presentare adeguate proposte sulle questioni per le quali reputa necessaria l'elaborazione di 
un atto dell'Unione ai fini dell'attuazione dei trattati. Se la Commissione non presenta una proposta, 
essa ne comunica le motivazioni al Parlamento europeo 
Articolo 226 
(ex articolo 193 del TCE) 
Nell'ambito delle sue funzioni, il Parlamento europeo, su richiesta di un quarto dei membri che lo 
compongono, può costituire una commissione temporanea d'inchiesta incaricata di esaminare, fatti 
salvi i poteri conferiti dai trattati ad altre istituzioni o ad altri organi, le denunce di infrazione o di 
cattiva amministrazione nell'applicazione del diritto dell'Unione, salvo quando i fatti di cui trattasi 
siano pendenti dinanzi ad una giurisdizione e fino all'espletamento della procedura giudiziaria. 
La commissione temporanea d'inchiesta cessa di esistere con il deposito della sua relazione. 
Previa approvazione del Consiglio e della Commissione, il Parlamento europeo, di sua iniziativa, 
deliberando mediante regolamenti secondo una procedura legislativa speciale, fissa le modalità per 
l'esercizio del diritto d'inchiesta. 
Articolo 227 
(ex articolo 194 del TCE) 
Qualsiasi cittadino dell'Unione, nonché ogni persona fisica o giuridica che risieda o abbia la sede 
sociale in uno Stato membro, ha il diritto di presentare, individualmente o in associazione con altri 
cittadini o persone, una petizione al Parlamento europeo su una materia che rientra nel campo di 
attività dell'Unione e che lo (la) concerne direttamente. 
Articolo 228 
(ex articolo 195 del TCE) 
1. Un mediatore europeo, eletto dal Parlamento europeo, è abilitato a ricevere le denunce di 
qualsiasi cittadino dell'Unione o di qualsiasi persona fisica o giuridica che risieda o abbia la sede 
sociale in uno Stato membro, e riguardanti casi di cattiva amministrazione nell'azione delle istitu­
zioni, degli organi o degli organismi dell'Unione, salvo la Corte di giustizia dell'Unione europea 
nell'esercizio delle sue funzioni giurisdizionali. Egli istruisce tali denunce e riferisce al riguardo. 
Conformemente alla sua missione, il Mediatore, di propria iniziativa o in base alle denunce che gli 
sono state presentate direttamente o tramite un membro del Parlamento europeo, procede alle 
indagini che ritiene giustificate, tranne quando i fatti in questione formino o abbiano formato oggetto 
di una procedura giudiziaria. Qualora il Mediatore constati un caso di cattiva amministrazione, egli 
ne investe l'istituzione interessata, che dispone di tre mesi per comunicargli il suo parere. Il Mediatore 
trasmette poi una relazione al Parlamento europeo e all'istituzione, all'organo o all'organismo inte­
ressati. La persona che ha sporto denuncia viene informata del risultato dell'indagine.
IT C 202/150 Gazzetta ufficiale dell’Unione europea 7.6.2016
 
Ogni anno il Mediatore presenta una relazione al Parlamento europeo sui risultati delle sue indagini. 
2. Il Mediatore è eletto dopo ogni elezione del Parlamento europeo per la durata della legislatura. 
Il suo mandato è rinnovabile. 
Il Mediatore può essere dichiarato dimissionario dalla Corte di giustizia, su richiesta del Parlamento 
europeo, qualora non risponda più alle condizioni necessarie all'esercizio delle sue funzioni o abbia 
commesso una colpa grave. 
3. Il Mediatore esercita le sue funzioni in piena indipendenza. Nell'adempimento dei suoi doveri, 
egli non sollecita né accetta istruzioni da alcun governo, istituzione, organo o organismo. Per tutta la 
durata del suo mandato, il Mediatore non può esercitare alcuna altra attività professionale, remune­
rata o meno. 
4. Previo parere della Commissione e con l'approvazione del Consiglio, il Parlamento europeo, di 
sua iniziativa, deliberando mediante regolamenti secondo una procedura legislativa speciale, fissa lo 
statuto e le condizioni generali per l'esercizio delle funzioni del Mediatore. 
Articolo 229 
(ex articolo 196 del TCE) 
Il Parlamento europeo tiene una sessione annuale. Esso si riunisce di diritto il secondo martedì del 
mese di marzo. 
Il Parlamento europeo può riunirsi in tornata a richiesta della maggioranza dei membri che lo 
compongono, del Consiglio o della Commissione. 
Articolo 230 
(ex articolo 197, secondo, terzo e quarto comma, del TCE) 
La Commissione può assistere a tutte le sedute ed essere ascoltata a sua richiesta. 
La Commissione risponde oralmente o per iscritto alle interrogazioni che le sono presentate dal 
Parlamento europeo o dai membri di questo. 
Il Consiglio europeo e il Consiglio sono ascoltati dal Parlamento europeo‚ secondo le modalità 
previste dal regolamento interno del Consiglio europeo e da quello del Consiglio.
IT 7.6.2016 Gazzetta ufficiale dell’Unione europea C 202/151
 
Articolo 231 
(ex articolo 198 del TCE) 
Salvo contrarie disposizioni dei trattati, il Parlamento europeo delibera a maggioranza dei suffragi 
espressi. 
Il regolamento interno fissa il numero legale. 
Articolo 232 
(ex articolo 199 del TCE) 
Il Parlamento europeo stabilisce il proprio regolamento interno a maggioranza dei membri che lo 
compongono. 
Gli atti del Parlamento europeo sono pubblicati conformemente alle condizioni previste dai trattati e 
da detto regolamento. 
Articolo 233 
(ex articolo 200 del TCE) 
Il Parlamento europeo, in seduta pubblica, procede all'esame della relazione generale annuale, che gli 
è sottoposta dalla Commissione. 
Articolo 234 
(ex articolo 201 del TCE) 
Il Parlamento europeo, cui sia presentata una mozione di censura sull'operato della Commissione, 
non può pronunciarsi su tale mozione prima che siano trascorsi almeno tre giorni dal suo deposito e 
con scrutinio pubblico. 
Se la mozione di censura è approvata a maggioranza di due terzi dei voti espressi e a maggioranza 
dei membri che compongono il Parlamento europeo, i membri della Commissione si dimettono 
collettivamente dalle loro funzioni e l'alto rappresentante dell'Unione per gli affari esteri e la politica 
di sicurezza si dimette dalle funzioni che esercita in seno alla Commissione. Essi rimangono in carica 
e continuano a curare gli affari di ordinaria amministrazione fino alla loro sostituzione conforme­
mente all'articolo 17 del trattato sull'Unione europea. In questo caso‚ il mandato dei membri della 
Commissione nominati per sostituirli scade alla data in cui sarebbe scaduto il mandato dei membri 
della Commissione costretti a dimettersi collettivamente dalle loro funzioni. 
SEZIONE 2 
IL CONSIGLIO EUROPEO 
Articolo 235 
1. In caso di votazione‚ ciascun membro del Consiglio europeo può ricevere delega da uno solo 
degli altri membri.
IT C 202/152 Gazzetta ufficiale dell’Unione europea 7.6.2016
 
L'articolo 16, paragrafo 4 del trattato sull'Unione europea e l'articolo 238, paragrafo 2 del presente 
trattato si applicano al Consiglio europeo allorché delibera a maggioranza qualificata. Allorché il 
Consiglio europeo delibera mediante votazione, il presidente e il presidente della Commissione non 
partecipano al voto. 
L'astensione di membri presenti o rappresentati non osta all'adozione delle deliberazioni del Consi­
glio europeo per le quali è richiesta l'unanimità. 
2. Il presidente del Parlamento europeo può essere invitato per essere ascoltato dal Consiglio 
europeo. 
3. Il Consiglio europeo delibera a maggioranza semplice in merito alle questioni procedurali e per 
l'adozione del suo regolamento interno. 
4. Il Consiglio europeo è assistito dal segretariato generale del Consiglio. 
Articolo 236 
Il Consiglio europeo adotta a maggioranza qualificata: 
a) una decisione che stabilisce l'elenco delle formazioni del Consiglio, eccettuate quella "Affari 
generali" e quella "Affari esteri", conformemente all'articolo 16, paragrafo 6 del trattato sul­
l'Unione europea; 
b) una decisione sulla presidenza delle formazioni del Consiglio, eccettuata quella "Affari esteri", 
conformemente all'articolo 16, paragrafo 9 del trattato sull'Unione europea. 
SEZIONE 3 
IL CONSIGLIO 
Articolo 237 
(ex articolo 204 del TCE) 
Il Consiglio si riunisce su convocazione del suo presidente, per iniziativa di questi, di uno dei suoi 
membri o della Commissione. 
Articolo 238 
(ex articolo 205, paragrafi 1 e 2, del TCE) 
1. Per le deliberazioni che richiedono la maggioranza semplice, il Consiglio delibera alla maggio­
ranza dei membri che lo compongono. 
2. In deroga all'articolo 16, paragrafo 4 del trattato sull'Unione europea, a decorrere dal 1 o no­
vembre 2014 e fatte salve le disposizioni stabilite dal protocollo sulle disposizioni transitorie, quando 
il Consiglio non delibera su proposta della Commissione o dell'alto rappresentante dell'Unione per gli
IT 7.6.2016 Gazzetta ufficiale dell’Unione europea C 202/153
 
affari esteri e la politica di sicurezza, per maggioranza qualificata si intende almeno il 72% dei 
membri del Consiglio rappresentanti Stati membri che totalizzino almeno il 65% della popolazione 
dell'Unione. 
3. A decorrere dal 1 o novembre 2014 e fatte salve le disposizioni stabilite dal protocollo sulle 
disposizioni transitorie, nei casi in cui, a norma dei trattati, non tutti i membri del Consiglio 
partecipano alla votazione, per maggioranza qualificata si intende quanto segue: 
a) per maggioranza qualificata si intende almeno il 55% dei membri del Consiglio rappresentanti gli 
Stati membri partecipanti che totalizzino almeno il 65% della popolazione di tali Stati. 
La minoranza di blocco deve comprendere almeno il numero minimo di membri del Consiglio 
che rappresentano oltre il 35% della popolazione degli Stati membri partecipanti, più un altro 
membro; in caso contrario la maggioranza qualificata si considera raggiunta. 
b) In deroga alla lettera a), quando il Consiglio non delibera su proposta della Commissione o 
dell'alto rappresentante dell'Unione per gli affari esteri e la politica di sicurezza, per maggioranza 
qualificata si intende almeno il 72% dei membri del Consiglio rappresentanti gli Stati membri 
partecipanti, che totalizzino almeno il 65% della popolazione di tali Stati. 
4. Le astensioni dei membri presenti o rappresentati non ostano all'adozione delle deliberazioni 
del Consiglio per le quali è richiesta l'unanimità. 
Articolo 239 
(ex articolo 206 del TCE) 
In caso di votazione, ciascun membro del Consiglio può ricevere delega da uno solo degli altri 
membri. 
Articolo 240 
(ex articolo 207 del TCE) 
1. Un comitato costituito dai rappresentanti permanenti dei governi degli Stati membri è respon­
sabile della preparazione dei lavori del Consiglio e dell'esecuzione dei compiti che quest'ultimo gli 
assegna. Il comitato può adottare decisioni di procedura nei casi previsti dal regolamento interno del 
Consiglio. 
2. Il Consiglio è assistito dal segretariato generale, sotto la responsabilità di un segretario generale 
nominato dal Consiglio. 
Il Consiglio decide a maggioranza semplice in merito all'organizzazione del segretariato generale. 
3. Il Consiglio delibera a maggioranza semplice in merito alle questioni procedurali e per l'ado­
zione del suo regolamento interno.
IT C 202/154 Gazzetta ufficiale dell’Unione europea 7.6.2016
 
Articolo 241 
(ex articolo 208 del TCE) 
Il Consiglio, deliberando a maggioranza semplice, può chiedere alla Commissione di procedere a tutti 
gli studi che esso ritiene opportuni ai fini del raggiungimento degli obiettivi comuni e di sottoporgli 
tutte le proposte del caso. Se la Commissione non presenta una proposta, ne comunica le motiva­
zioni al Consiglio. 
Articolo 242 
(ex articolo 209 del TCE) 
Il Consiglio deliberando a maggioranza semplice, stabilisce, previa consultazione della Commissione, 
lo statuto dei comitati previsti dai trattati. 
Articolo 243 
(ex articolo 210 del TCE) 
Il Consiglio fissa gli stipendi, indennità e pensioni del presidente del Consiglio europeo, del presidente 
della Commissione, dell'alto rappresentante dell'Unione per gli affari esteri e la politica di sicurezza, 
dei membri della Commissione, dei presidenti, dei membri e dei cancellieri della Corte di giustizia 
dell'Unione europea, nonché del segretario generale del Consiglio. Esso fissa altresì tutte le indennità 
sostitutive di retribuzione. 
SEZIONE 4 
LA COMMISSIONE 
Articolo 244 
A norma dell'articolo 17, paragrafo 5 del trattato sull'Unione europea i membri della Commissione 
sono scelti in base ad un sistema di rotazione stabilito all'unanimità dal Consiglio europeo secondo i 
principi seguenti: 
a) gli Stati membri sono trattati su un piano di assoluta parità per quanto concerne la determina­
zione dell'avvicendamento e del periodo di permanenza dei loro cittadini in seno alla Commis­
sione; pertanto lo scarto tra il numero totale dei mandati detenuti da cittadini di due Stati membri 
non può mai essere superiore a uno; 
b) fatta salva la lettera a), ciascuna delle Commissioni successive è costituita in modo da riflettere in 
maniera soddisfacente la molteplicità demografica e geografica degli Stati membri.
IT 7.6.2016 Gazzetta ufficiale dell’Unione europea C 202/155
 
Articolo 245 
(ex articolo 213 del TCE) 
I membri della Commissione si astengono da ogni atto incompatibile con il carattere delle loro 
funzioni. Gli Stati membri rispettano la loro indipendenza e non cercano di influenzarli nell'adem­
pimento dei loro compiti. 
I membri della Commissione non possono, per la durata delle loro funzioni, esercitare alcun'altra 
attività professionale, rimunerata o meno. Fin dal loro insediamento, essi assumono l'impegno 
solenne di rispettare, per la durata delle loro funzioni e dopo la cessazione di queste, gli obblighi 
derivanti dalla loro carica, ed in particolare i doveri di onestà e delicatezza per quanto riguarda 
l'accettare, dopo tale cessazione, determinate funzioni o vantaggi. In caso di violazione degli obblighi 
stessi, la Corte di giustizia, su istanza del Consiglio, che delibera a maggioranza semplice, o della 
Commissione, può, a seconda dei casi, pronunciare le dimissioni d'ufficio alle condizioni previste 
dall'articolo 247 ovvero la decadenza dal diritto a pensione dell'interessato o da altri vantaggi 
sostitutivi. 
Articolo 246 
(ex articolo 215 del TCE) 
A parte i rinnovi regolari e i decessi, le funzioni dei membri della Commissione cessano individual­
mente per dimissioni volontarie o d'ufficio. 
Il posto divenuto vacante a seguito di dimissioni volontarie o d'ufficio o di decesso è coperto, per la 
restante durata del mandato del membro, da un nuovo membro della stessa nazionalità, nominato 
dal Consiglio di comune accordo col presidente della Commissione, previa consultazione del Parla­
mento europeo e in conformità dei criteri di cui all'articolo 17, paragrafo 3, secondo comma del 
trattato sull'Unione europea. 
Il Consiglio, deliberando all'unanimità su proposta del presidente della Commissione, può decidere 
che tale posto divenuto vacante non deve essere coperto, in particolare se la restante durata del 
mandato è breve. 
In caso di dimissioni volontarie, di dimissioni d'ufficio o di decesso, il presidente è sostituito per la 
restante durata del suo mandato. Per la sua sostituzione si applica la procedura prevista dall'arti­
colo 17, paragrafo 7, primo comma del trattato sull'Unione europea. 
In caso di dimissioni volontarie o d'ufficio o di decesso, l'alto rappresentante dell'Unione per gli affari 
esteri e la politica di sicurezza è sostituito per la restante durata del suo mandato, in conformità 
dell'articolo 18, paragrafo 1 del trattato sull'Unione europea. 
In caso di dimissioni volontarie di tutti i membri della Commissione, questi rimangono in carica e 
continuano a curare gli affari di ordinaria amministrazione fino alla loro sostituzione, per la restante 
durata del mandato, in conformità dell'articolo 17 del trattato sull'Unione europea.
IT C 202/156 Gazzetta ufficiale dell’Unione europea 7.6.2016
 
Articolo 247 
(ex articolo 216 del TCE) 
Qualsiasi membro della Commissione che non risponda più alle condizioni necessarie all'esercizio 
delle sue funzioni o che abbia commesso una colpa grave può essere dichiarato dimissionario dalla 
Corte di giustizia, su istanza del Consiglio, che delibera a maggioranza semplice, o della Commis­
sione. 
Articolo 248 
(ex articolo 217, paragrafo 2, del TCE) 
Fatto salvo l'articolo 18, paragrafo 4 del trattato sull'Unione europea, le competenze che spettano 
alla Commissione sono strutturate e ripartite fra i membri dal presidente, in conformità dell'arti­
colo 17, paragrafo 6 di detto trattato. Il presidente può modificare la ripartizione delle competenze 
nel corso del mandato. I membri della Commissione esercitano le funzioni loro attribuite dal 
presidente, sotto la sua autorità. 
Articolo 249 
(ex articoli 218, paragrafo 2, e 212 del TCE) 
1. La Commissione stabilisce il proprio regolamento interno allo scopo di assicurare il proprio 
funzionamento e quello dei propri servizi. Essa provvede alla pubblicazione del regolamento. 
2. La Commissione pubblica ogni anno, almeno un mese prima dell'apertura della sessione del 
Parlamento europeo, una relazione generale sull'attività dell'Unione. 
Articolo 250 
(ex articolo 219 del TCE) 
Le deliberazioni della Commissione sono prese a maggioranza dei suoi membri. 
Il regolamento interno fissa il numero legale. 
SEZIONE 5 
LA CORTE DI GIUSTIZIA DELL'UNIONE EUROPEA 
Articolo 251 
(ex articolo 221 del TCE) 
La Corte di giustizia si riunisce in sezioni o in grande sezione, conformemente alle regole previste a 
tal fine dallo statuto della Corte di giustizia dell'Unione europea. 
Ove ciò sia previsto dallo statuto, la Corte di giustizia può riunirsi anche in seduta plenaria.
IT 7.6.2016 Gazzetta ufficiale dell’Unione europea C 202/157
 
Articolo 252 
(ex articolo 222 del TCE) 
La Corte di giustizia è assistita da otto avvocati generali. Ove ciò sia richiesto dalla Corte di giustizia, 
il Consiglio, deliberando all'unanimità, può aumentare il numero degli avvocati generali. 
L'avvocato generale ha l'ufficio di presentare pubblicamente, con assoluta imparzialità e in piena 
indipendenza, conclusioni motivate sulle cause che, conformemente allo statuto della Corte di giu­
stizia dell'Unione europea, richiedono il suo intervento. 
Articolo 253 
(ex articolo 223 del TCE) 
I giudici e gli avvocati generali della Corte di giustizia, scelti tra personalità che offrano tutte le 
garanzie di indipendenza e che riuniscano le condizioni richieste per l'esercizio, nei rispettivi paesi, 
delle più alte funzioni giurisdizionali, ovvero che siano giureconsulti di notoria competenza, sono 
nominati di comune accordo per sei anni dai governi degli Stati membri, previa consultazione del 
comitato di cui all'articolo 255. 
Ogni tre anni si procede a un rinnovo parziale dei giudici e degli avvocati generali, alle condizioni 
previste dallo statuto della Corte di giustizia dell'Unione europea. 
I giudici designano tra loro, per tre anni, il presidente della Corte di giustizia. Il suo mandato è 
rinnovabile. 
I giudici e gli avvocati generali uscenti possono essere nuovamente nominati. 
La Corte di giustizia nomina il proprio cancelliere, di cui fissa lo statuto. 
La Corte di giustizia stabilisce il proprio regolamento di procedura. Tale regolamento è sottoposto 
all'approvazione del Consiglio. 
Articolo 254 
(ex articolo 224 del TCE) 
Il numero dei giudici del Tribunale è stabilito dallo statuto della Corte di giustizia dell'Unione 
europea. Lo statuto può prevedere che il Tribunale sia assistito da avvocati generali. 
I membri del Tribunale sono scelti tra persone che offrano tutte le garanzie di indipendenza e 
possiedano la capacità per l'esercizio di alte funzioni giurisdizionali. Essi sono nominati di comune 
accordo per sei anni dai governi degli Stati membri, previa consultazione del comitato di cui 
all'articolo 255. Ogni tre anni si procede a un rinnovo parziale. I membri uscenti possono essere 
nuovamente nominati.
IT C 202/158 Gazzetta ufficiale dell’Unione europea 7.6.2016
 
I giudici designano tra loro, per tre anni, il presidente del Tribunale. Il suo mandato è rinnovabile. 
Il Tribunale nomina il proprio cancelliere, di cui fissa lo statuto. 
Il Tribunale stabilisce il proprio regolamento di procedura di concerto con la Corte di giustizia. Tale 
regolamento è sottoposto all'approvazione del Consiglio. 
Salvo quanto diversamente disposto dallo statuto della Corte di giustizia dell'Unione europea, le 
disposizioni dei trattati relative alla Corte di giustizia sono applicabili al Tribunale. 
Articolo 255 
È istituito un comitato con l'incarico di fornire un parere sull'adeguatezza dei candidati all'esercizio 
delle funzioni di giudice e di avvocato generale della Corte di giustizia e del Tribunale, prima che i 
governi degli Stati membri procedano alle nomine in conformità degli articoli 253 e 254. 
Il comitato è composto da sette personalità scelte tra ex membri della Corte di giustizia e del 
Tribunale, membri dei massimi organi giurisdizionali nazionali e giuristi di notoria competenza, 
uno dei quali è proposto dal Parlamento europeo. Il Consiglio adotta una decisione che stabilisce 
le regole di funzionamento di detto comitato e una decisione che ne designa i membri. Esso delibera 
su iniziativa del presidente della Corte di giustizia. 
Articolo 256 
(ex articolo 225 del TCE) 
1. Il Tribunale è competente a conoscere in primo grado dei ricorsi di cui agli articoli 263, 265, 
268, 270 e 272, ad eccezione di quelli attribuiti a un tribunale specializzato istituito in applicazione 
dell'articolo 257 e di quelli che lo statuto riserva alla Corte di giustizia. Lo statuto può prevedere che 
il Tribunale sia competente per altre categorie di ricorsi. 
Le decisioni emesse dal Tribunale ai sensi del presente paragrafo possono essere oggetto di impu­
gnazione dinanzi alla Corte di giustizia per i soli motivi di diritto e alle condizioni ed entro i limiti 
previsti dallo statuto. 
2. Il Tribunale è competente a conoscere dei ricorsi proposti contro le decisioni dei tribunali 
specializzati. 
Le decisioni emesse dal Tribunale ai sensi del presente paragrafo possono eccezionalmente essere 
oggetto di riesame da parte della Corte di giustizia, alle condizioni ed entro i limiti previsti dallo 
statuto, ove sussistano gravi rischi che l'unità o la coerenza del diritto dell'Unione siano compro­
messe. 
3. Il Tribunale è competente a conoscere delle questioni pregiudiziali, sottoposte ai sensi dell'ar­
ticolo 267, in materie specifiche determinate dallo statuto.
IT 7.6.2016 Gazzetta ufficiale dell’Unione europea C 202/159
 
Il Tribunale, ove ritenga che la causa richieda una decisione di principio che potrebbe compromettere 
l'unità o la coerenza del diritto dell'Unione, può rinviare la causa dinanzi alla Corte di giustizia 
affinché si pronunci. 
Le decisioni emesse dal Tribunale su questioni pregiudiziali possono eccezionalmente essere oggetto 
di riesame da parte della Corte di giustizia, alle condizioni ed entro i limiti previsti dallo statuto, ove 
sussistano gravi rischi che l'unità o la coerenza del diritto dell'Unione siano compromesse. 
Articolo 257 
(ex articolo 225 A del TCE) 
Il Parlamento europeo e il Consiglio, deliberando secondo la procedura legislativa ordinaria, possono 
istituire tribunali specializzati affiancati al Tribunale, e incaricati di conoscere in primo grado di 
talune categorie di ricorsi proposti in materie specifiche. Il Parlamento europeo e il Consiglio 
deliberano mediante regolamenti su proposta della Commissione e previa consultazione della Corte 
di giustizia o su richiesta della Corte di giustizia e previa consultazione della Commissione. 
Il regolamento sull'istituzione di un tribunale specializzato stabilisce le regole relative alla composi­
zione di tale tribunale e precisa la portata delle competenze ad esso conferite. 
Le decisioni dei tribunali specializzati possono essere oggetto di impugnazione per i soli motivi di 
diritto o, qualora il regolamento sull'istituzione del tribunale specializzato lo preveda, anche per 
motivi di fatto, dinanzi al Tribunale. 
I membri dei tribunali specializzati sono scelti tra persone che offrano tutte le garanzie di indipen­
denza e possiedano la capacità per l'esercizio di funzioni giurisdizionali. Essi sono nominati dal 
Consiglio, che delibera all'unanimità. 
I tribunali specializzati stabiliscono il proprio regolamento di procedura di concerto con la Corte di 
giustizia. Tale regolamento è sottoposto all'approvazione del Consiglio. 
Salvo ove diversamente disposto dal regolamento sull'istituzione del tribunale specializzato, le di­
sposizioni dei trattati relative alla Corte di giustizia dell'Unione europea e le disposizioni dello statuto 
della Corte di giustizia dell'Unione europea si applicano ai tribunali specializzati. Il titolo I dello 
statuto e l'articolo 64 del medesimo si applicano in ogni caso ai tribunali specializzati. 
Articolo 258 
(ex articolo 226 del TCE) 
La Commissione, quando reputi che uno Stato membro abbia mancato a uno degli obblighi a lui 
incombenti in virtù dei trattati, emette un parere motivato al riguardo, dopo aver posto lo Stato in 
condizioni di presentare le sue osservazioni. 
Qualora lo Stato in causa non si conformi a tale parere nel termine fissato dalla Commissione, questa 
può adire la Corte di giustizia dell'Unione europea.
IT C 202/160 Gazzetta ufficiale dell’Unione europea 7.6.2016
 
Articolo 259 
(ex articolo 227 del TCE) 
Ciascuno degli Stati membri può adire la Corte di giustizia dell'Unione europea quando reputi che un 
altro Stato membro ha mancato a uno degli obblighi a lui incombenti in virtù dei trattati. 
Uno Stato membro, prima di proporre contro un altro Stato membro un ricorso fondato su una 
pretesa violazione degli obblighi che a quest'ultimo incombono in virtù dei trattati, deve rivolgersi 
alla Commissione. 
La Commissione emette un parere motivato dopo che gli Stati interessati siano posti in condizione di 
presentare in contraddittorio le loro osservazioni scritte e orali. 
Qualora la Commissione non abbia formulato il parere nel termine di tre mesi dalla domanda, la 
mancanza del parere non osta alla facoltà di ricorso alla Corte. 
Articolo 260 
(ex articolo 228 del TCE) 
1. Quando la Corte di giustizia dell'Unione europea riconosca che uno Stato membro ha mancato 
ad uno degli obblighi ad esso incombenti in virtù dei trattati, tale Stato è tenuto a prendere i 
provvedimenti che l'esecuzione della sentenza della Corte comporta. 
2. Se ritiene che lo Stato membro in questione non abbia preso le misure che l'esecuzione della 
sentenza della Corte comporta‚ la Commissione, dopo aver posto tale Stato in condizione di pre­
sentare osservazioni, può adire la Corte. Essa precisa l'importo della somma forfettaria o della 
penalità, da versare da parte dello Stato membro in questione, che essa consideri adeguato alle 
circostanze. 
La Corte, qualora riconosca che lo Stato membro in questione non si è conformato alla sentenza da 
essa pronunciata, può comminargli il pagamento di una somma forfettaria o di una penalità. 
Questa procedura lascia impregiudicate le disposizioni dell'articolo 259. 
3. La Commissione, quando propone ricorso dinanzi alla Corte in virtù dell'articolo 258 repu­
tando che lo Stato membro interessato non abbia adempiuto all'obbligo di comunicare le misure di 
attuazione di una direttiva adottata secondo una procedura legislativa, può, se lo ritiene opportuno, 
indicare l'importo della somma forfettaria o della penalità da versare da parte di tale Stato che essa 
consideri adeguato alle circostanze. 
Se la Corte constata l'inadempimento, può comminare allo Stato membro in questione il pagamento 
di una somma forfettaria o di una penalità entro i limiti dell'importo indicato dalla Commissione. Il 
pagamento è esigibile alla data fissata dalla Corte nella sentenza.
IT 7.6.2016 Gazzetta ufficiale dell’Unione europea C 202/161
 
Articolo 261 
(ex articolo 229 del TCE) 
I regolamenti adottati congiuntamente dal Parlamento europeo e dal Consiglio e dal Consiglio in 
virtù delle disposizioni dei trattati possono attribuire alla Corte di giustizia dell'Unione europea una 
competenza giurisdizionale anche di merito per quanto riguarda le sanzioni previste nei regolamenti 
stessi. 
Articolo 262 
(ex articolo 229 A del TCE) 
Fatte salve le altre disposizioni dei trattati, il Consiglio, deliberando all'unanimità secondo una 
procedura legislativa speciale e previa consultazione del Parlamento europeo, può adottare disposi­
zioni intese ad attribuire alla Corte di giustizia dell'Unione europea, nella misura da esso stabilita, la 
competenza a pronunciarsi su controversie connesse con l'applicazione degli atti adottati in base ai 
trattati che creano titoli europei di proprietà intellettuale. Tali disposizioni entrano in vigore previa 
approvazione degli Stati membri, conformemente alle rispettive norme costituzionali. 
Articolo 263 
(ex articolo 230 del TCE) 
La Corte di giustizia dell'Unione europea esercita un controllo di legittimità sugli atti legislativi, sugli 
atti del Consiglio, della Commissione e della Banca centrale europea che non siano raccomandazioni 
o pareri, nonché sugli atti del Parlamento europeo e del Consiglio europeo destinati a produrre effetti 
giuridici nei confronti di terzi. Esercita inoltre un controllo di legittimità sugli atti degli organi o 
organismi dell'Unione destinati a produrre effetti giuridici nei confronti di terzi. 
A tal fine, la Corte è competente a pronunciarsi sui ricorsi per incompetenza, violazione delle forme 
sostanziali, violazione dei trattati o di qualsiasi regola di diritto relativa alla loro applicazione, ovvero 
per sviamento di potere, proposti da uno Stato membro, dal Parlamento europeo, dal Consiglio o 
dalla Commissione. 
La Corte è competente, alle stesse condizioni, a pronunciarsi sui ricorsi che la Corte dei conti, la 
Banca centrale europea ed il Comitato delle regioni propongono per salvaguardare le proprie pre­
rogative. 
Qualsiasi persona fisica o giuridica può proporre‚ alle condizioni previste al primo e secondo comma, 
un ricorso contro gli atti adottati nei suoi confronti o che la riguardano direttamente e individual­
mente, e contro gli atti regolamentari che la riguardano direttamente e che non comportano alcuna 
misura d'esecuzione. 
Gli atti che istituiscono gli organi e organismi dell'Unione possono prevedere condizioni e modalità 
specifiche relative ai ricorsi proposti da persone fisiche o giuridiche contro atti di detti organi o 
organismi destinati a produrre effetti giuridici nei loro confronti.
IT C 202/162 Gazzetta ufficiale dell’Unione europea 7.6.2016
 
I ricorsi previsti dal presente articolo devono essere proposti nel termine di due mesi a decorrere, 
secondo i casi, dalla pubblicazione dell'atto, dalla sua notificazione al ricorrente ovvero, in mancanza, 
dal giorno in cui il ricorrente ne ha avuto conoscenza. 
Articolo 264 
(ex articolo 231 del TCE) 
Se il ricorso è fondato, la Corte di giustizia dell'Unione europea dichiara nullo e non avvenuto l'atto 
impugnato. 
Tuttavia la Corte, ove lo reputi necessario, precisa gli effetti dell'atto annullato che devono essere 
considerati definitivi. 
Articolo 265 
(ex articolo 232 del TCE) 
Qualora, in violazione dei trattati, il Parlamento europeo, il Consiglio europeo, il Consiglio, la 
Commissione o la Banca centrale europea si astengano dal pronunciarsi, gli Stati membri e le altre 
istituzioni dell'Unione possono adire la Corte di giustizia dell'Unione europea per far constatare tale 
violazione. Il presente articolo si applica, alle stesse condizioni, agli organi e organismi dell'Unione 
che si astengano dal pronunciarsi. 
Il ricorso è ricevibile soltanto quando l'istituzione, l'organo o l'organismo in causa siano stati 
preventivamente richiesti di agire. Se, allo scadere di un termine di due mesi da tale richiesta, 
l'istituzione, l'organo o l'organismo non hanno preso posizione, il ricorso può essere proposto entro 
un nuovo termine di due mesi. 
Ogni persona fisica o giuridica può adire la Corte alle condizioni stabilite dai commi precedenti per 
contestare ad una istituzione, organo o organismo dell'Unione di avere omesso di emanare nei suoi 
confronti un atto che non sia una raccomandazione o un parere. 
Articolo 266 
(ex articolo 233 del TCE) 
L'istituzione, l'organo o l'organismo da cui emana l'atto annullato o la cui astensione sia stata 
dichiarata contraria ai trattati sono tenuti a prendere i provvedimenti che l'esecuzione della sentenza 
della Corte di giustizia dell'Unione europea comporta. 
Tale obbligo non pregiudica quello eventualmente risultante dall'applicazione dell'articolo 340, se­
condo comma.
IT 7.6.2016 Gazzetta ufficiale dell’Unione europea C 202/163
 
Articolo 267 
(ex articolo 234 del TCE) 
La Corte di giustizia dell'Unione europea è competente a pronunciarsi, in via pregiudiziale: 
a) sull'interpretazione dei trattati; 
b) sulla validità e l'interpretazione degli atti compiuti dalle istituzioni, dagli organi o dagli organismi 
dell'Unione. 
Quando una questione del genere è sollevata dinanzi ad una giurisdizione di uno degli Stati membri, 
tale giurisdizione può, qualora reputi necessaria per emanare la sua sentenza una decisione su questo 
punto, domandare alla Corte di pronunciarsi sulla questione. 
Quando una questione del genere è sollevata in un giudizio pendente davanti a una giurisdizione 
nazionale, avverso le cui decisioni non possa proporsi un ricorso giurisdizionale di diritto interno, 
tale giurisdizione è tenuta a rivolgersi alla Corte. 
Quando una questione del genere è sollevata in un giudizio pendente davanti a una giurisdizione 
nazionale e riguardante una persona in stato di detenzione, la Corte statuisce il più rapidamente 
possibile. 
Articolo 268 
(ex articolo 235 del TCE) 
La Corte di giustizia dell'Unione europea è competente a conoscere delle controversie relative al 
risarcimento dei danni di cui all'articolo 340, secondo e terzo comma. 
Articolo 269 
La Corte di giustizia è competente a pronunciarsi sulla legittimità di un atto adottato dal Consiglio 
europeo o dal Consiglio a norma dell'articolo 7 del trattato sull'Unione europea unicamente su 
domanda dello Stato membro oggetto di una constatazione del Consiglio europeo o del Consiglio e 
per quanto concerne il rispetto delle sole prescrizioni di carattere procedurale previste dal suddetto 
articolo. 
La domanda deve essere formulata entro il termine di un mese a decorrere da detta constatazione. La 
Corte statuisce entro il termine di un mese a decorrere dalla data della domanda. 
Articolo 270 
(ex articolo 236 del TCE) 
La Corte di giustizia dell'Unione europea è competente a pronunciarsi su qualsiasi controversia tra 
l'Unione e gli agenti di questa, nei limiti e alle condizioni determinati dallo statuto dei funzionari 
dell'Unione e dal regime applicabile agli altri agenti dell'Unione.
IT C 202/164 Gazzetta ufficiale dell’Unione europea 7.6.2016
 
Articolo 271 
(ex articolo 237 del TCE) 
La Corte di giustizia dell'Unione europea è competente, nei limiti sotto specificati, a conoscere delle 
controversie in materia di: 
a) esecuzione degli obblighi degli Stati membri derivanti dallo statuto della Banca europea per gli 
investimenti. Il consiglio di amministrazione della Banca dispone a tale riguardo dei poteri 
riconosciuti alla Commissione dall'articolo 258; 
b) deliberazioni del consiglio dei governatori della Banca europea per gli investimenti. Ciascuno Stato 
membro, la Commissione e il consiglio di amministrazione della Banca possono proporre un 
ricorso in materia, alle condizioni previste dall'articolo 263; 
c) deliberazioni del consiglio di amministrazione della Banca europea per gli investimenti. I ricorsi 
avverso tali deliberazioni possono essere proposti, alle condizioni fissate dall'articolo 263, sol­
tanto dagli Stati membri o dalla Commissione e unicamente per violazione delle norme di cui 
all'articolo 19, paragrafo 2 e paragrafi da 5 a 7 inclusi, dello statuto della Banca; 
d) esecuzione, da parte delle banche centrali nazionali, degli obblighi derivanti dai trattati e dallo 
statuto del SEBC e della BCE. Il consiglio direttivo della Banca centrale europea dispone al 
riguardo, nei confronti delle banche centrali nazionali, dei poteri riconosciuti alla Commissione 
dall'articolo 258 nei confronti degli Stati membri. Quando la Corte riconosca che una banca 
centrale nazionale ha mancato ad uno degli obblighi ad essa incombenti in virtù dei trattati, essa è 
tenuta a prendere i provvedimenti che l'esecuzione della sentenza della Corte comporta. 
Articolo 272 
(ex articolo 238 del TCE) 
La Corte di giustizia dell'Unione europea è competente a giudicare in virtù di una clausola com­
promissoria contenuta in un contratto di diritto pubblico o di diritto privato stipulato dall'Unione o 
per conto di questa. 
Articolo 273 
(ex articolo 239 del TCE) 
La Corte di giustizia è competente a conoscere di qualsiasi controversia tra Stati membri in connes­
sione con l'oggetto dei trattati, quando tale controversia le venga sottoposta in virtù di un com­
promesso. 
Articolo 274 
(ex articolo 240 del TCE) 
Fatte salve le competenze attribuite alla Corte di giustizia dell'Unione europea dai trattati, le con­
troversie nelle quali l'Unione sia parte non sono, per tale motivo, sottratte alla competenza delle 
giurisdizioni nazionali.
IT 7.6.2016 Gazzetta ufficiale dell’Unione europea C 202/165
 
Articolo 275 
La Corte di giustizia dell'Unione europea non è competente per quanto riguarda le disposizioni 
relative alla politica estera e di sicurezza comune, né per quanto riguarda gli atti adottati in base 
a dette disposizioni. 
Tuttavia, la Corte è competente a controllare il rispetto dell'articolo 40 del trattato sull'Unione 
europea e a pronunciarsi sui ricorsi, proposti secondo le condizioni di cui all'articolo 263, quarto 
comma del presente trattato, riguardanti il controllo della legittimità delle decisioni che prevedono 
misure restrittive nei confronti di persone fisiche o giuridiche adottate dal Consiglio in base al 
titolo V, capo 2 del trattato sull'Unione europea. 
Articolo 276 
Nell'esercizio delle attribuzioni relative alle disposizioni dei capi 4 e 5 della parte terza, titolo V 
concernenti lo spazio di libertà, sicurezza e giustizia, la Corte di giustizia dell'Unione europea non è 
competente a esaminare la validità o la proporzionalità di operazioni condotte dalla polizia o da altri 
servizi incaricati dell'applicazione della legge di uno Stato membro o l'esercizio delle responsabilità 
incombenti agli Stati membri per il mantenimento dell'ordine pubblico e la salvaguardia della 
sicurezza interna. 
Articolo 277 
(ex articolo 241 del TCE) 
Nell'eventualità di una controversia che metta in causa un atto di portata generale adottato da 
un'istituzione, organo o organismo dell'Unione, ciascuna parte può, anche dopo lo spirare del 
termine previsto all'articolo 263, sesto comma, valersi dei motivi previsti all'articolo 263, secondo 
comma, per invocare dinanzi alla Corte di giustizia dell'Unione europea l'inapplicabilità dell'atto 
stesso. 
Articolo 278 
(ex articolo 242 del TCE) 
I ricorsi proposti alla Corte di giustizia dell'Unione europea non hanno effetto sospensivo. Tuttavia, la 
Corte può, quando reputi che le circostanze lo richiedano, ordinare la sospensione dell'esecuzione 
dell'atto impugnato. 
Articolo 279 
(ex articolo 243 del TCE) 
La Corte di giustizia dell'Unione europea, negli affari che le sono proposti, può ordinare i provve­
dimenti provvisori necessari.
IT C 202/166 Gazzetta ufficiale dell’Unione europea 7.6.2016
 
Articolo 280 
(ex articolo 244 del TCE) 
Le sentenze della Corte di giustizia dell'Unione europea hanno forza esecutiva alle condizioni fissate 
dall'articolo 299. 
Articolo 281 
(ex articolo 245 del TCE) 
Lo statuto della Corte di giustizia dell'Unione europea è stabilito con un protocollo separato. 
Il Parlamento europeo e il Consiglio, deliberando secondo la procedura legislativa ordinaria, possono 
modificare le disposizioni dello statuto, ad eccezione del titolo I e dell'articolo 64. Il Parlamento 
europeo e il Consiglio deliberano su richiesta della Corte di giustizia e previa consultazione della 
Commissione o su proposta della Commissione e previa consultazione della Corte di giustizia. 
SEZIONE 6 
LA BANCA CENTRALE EUROPEA 
Articolo 282 
1. La Banca centrale europea e le banche centrali nazionali costituiscono il Sistema europeo di 
banche centrali (SEBC). La Banca centrale europea e le banche centrali nazionali degli Stati membri la 
cui moneta è l'euro, che costituiscono l'Eurosistema, conducono la politica monetaria dell'Unione. 
2. Il SEBC è diretto dagli organi decisionali della Banca centrale europea. L'obiettivo principale del 
SEBC è il mantenimento della stabilità dei prezzi. Fatto salvo tale obiettivo, esso sostiene le politiche 
economiche generali nell'Unione per contribuire alla realizzazione degli obiettivi di quest'ultima. 
3. La Banca centrale europea ha personalità giuridica. Ha il diritto esclusivo di autorizzare l'emis­
sione dell'euro. È indipendente nell'esercizio dei suoi poteri e nella gestione delle sue finanze. Le 
istituzioni, organi e organismi dell'Unione e i governi degli Stati membri rispettano tale indipendenza. 
4. La Banca centrale europea adotta le misure necessarie all'assolvimento dei suoi compiti in 
conformità degli articoli da 127 a 133, dell'articolo 138 e delle condizioni stabilite dallo statuto 
del SEBC e della BCE. In conformità di questi stessi articoli, gli Stati membri la cui moneta non è 
l'euro e le rispettive banche centrali conservano le loro competenze nel settore monetario. 
5. Nei settori che rientrano nelle sue attribuzioni, la Banca centrale europea è consultata su ogni 
progetto di atto dell'Unione e su ogni progetto di atto normativo a livello nazionale, e può formulare 
pareri.
IT 7.6.2016 Gazzetta ufficiale dell’Unione europea C 202/167
 
Articolo 283 
(ex articolo 112 del TCE) 
1. Il consiglio direttivo della Banca centrale europea comprende i membri del comitato esecutivo 
della Banca centrale europea nonché i governatori delle banche centrali nazionali degli Stati membri 
la cui moneta è l'euro. 
2. Il comitato esecutivo comprende il presidente, il vicepresidente e quattro altri membri. 
Il presidente, il vicepresidente e gli altri membri del comitato esecutivo sono nominati, tra persone di 
riconosciuta levatura ed esperienza professionale nel settore monetario o bancario, dal Consiglio 
europeo che delibera a maggioranza qualificata, su raccomandazione del Consiglio e previa consul­
tazione del Parlamento europeo e del consiglio direttivo della Banca centrale europea. 
Il loro mandato ha una durata di otto anni e non è rinnovabile. 
Soltanto cittadini degli Stati membri possono essere membri del comitato esecutivo. 
Articolo 284 
(ex articolo 113 del TCE) 
1. Il presidente del Consiglio e un membro della Commissione possono partecipare, senza diritto 
di voto, alle riunioni del consiglio direttivo della Banca centrale europea. 
Il presidente del Consiglio può sottoporre una mozione alla delibera del consiglio direttivo della 
Banca centrale europea. 
2. Il presidente della Banca centrale europea è invitato a partecipare alle riunioni del Consiglio 
quando quest'ultimo discute su argomenti relativi agli obiettivi e ai compiti del SEBC. 
3. La Banca centrale europea trasmette al Parlamento europeo, al Consiglio e alla Commissione 
nonché al Consiglio europeo, una relazione annuale sull'attività del SEBC e sulla politica monetaria 
dell'anno precedente e dell'anno in corso. Il presidente della Banca centrale europea presenta tale 
relazione al Consiglio e al Parlamento europeo, che può procedere su questa base ad un dibattito 
generale. 
Il presidente della Banca centrale europea e gli altri membri del comitato esecutivo possono, a 
richiesta del Parlamento europeo o di propria iniziativa, essere ascoltati dalle commissioni competenti 
del Parlamento europeo.
IT C 202/168 Gazzetta ufficiale dell’Unione europea 7.6.2016
 
SEZIONE 7 
LA CORTE DEI CONTI 
Articolo 285 
(ex articolo 246 del TCE) 
La Corte dei conti assicura il controllo dei conti dell'Unione. 
Essa è composta da un cittadino di ciascuno Stato membro. I suoi membri esercitano le loro funzioni 
in piena indipendenza, nell'interesse generale dell'Unione. 
Articolo 286 
(ex articolo 247 del TCE) 
1. I membri della Corte dei conti sono scelti tra personalità che fanno o hanno fatto parte, nei 
rispettivi Stati, delle istituzioni di controllo esterno o che posseggono una qualifica specifica per tale 
funzione. Essi devono offrire tutte le garanzie d'indipendenza. 
2. I membri della Corte dei conti sono nominati per un periodo di sei anni. Il Consiglio, previa 
consultazione del Parlamento europeo, adotta l'elenco dei membri, redatto conformemente alle 
proposte presentate da ciascuno Stato membro. Il mandato dei membri della Corte dei conti è 
rinnovabile. 
I membri designano tra loro, per tre anni, il presidente della Corte dei conti. Il suo mandato è 
rinnovabile. 
3. Nell'adempimento dei loro doveri, i membri della Corte dei conti non sollecitano né accettano 
istruzioni da alcun governo né da alcun organismo. Essi si astengono da ogni atto incompatibile con 
il carattere delle loro funzioni. 
4. I membri della Corte dei conti non possono, per la durata delle loro funzioni, esercitare 
alcun'altra attività professionale, remunerata o meno. Fin dal loro insediamento, i membri della Corte 
dei conti assumono l'impegno solenne di rispettare, per la durata delle loro funzioni e dopo la 
cessazione di queste, gli obblighi derivanti dalla loro carica ed in particolare i doveri di onestà e 
delicatezza per quanto riguarda l'accettare, dopo tale cessazione, determinate funzioni o vantaggi. 
5. A parte rinnovamenti regolari e i decessi, le funzioni dei membri della Corte dei conti cessano 
individualmente per dimissioni volontarie o per dimissioni d'ufficio dichiarate dalla Corte di giustizia 
conformemente alle disposizioni del paragrafo 6. 
L'interessato è sostituito per la restante durata del mandato. 
Salvo il caso di dimissioni d'ufficio, i membri della Corte dei conti restano in carica fino a quando 
non si sia provveduto alla loro sostituzione.
IT 7.6.2016 Gazzetta ufficiale dell’Unione europea C 202/169
 
6. I membri della Corte dei conti possono essere destituiti dalle loro funzioni oppure essere 
dichiarati decaduti dal loro diritto alla pensione o da altri vantaggi sostitutivi soltanto se la Corte 
di giustizia constata, su richiesta della Corte dei conti, che essi non sono più in possesso dei requisiti 
necessari o non soddisfano più agli obblighi derivanti dalla loro carica. 
7. Il Consiglio fissa le condizioni di impiego, in particolare stipendi, indennità e pensioni, del 
presidente e dei membri della Corte dei conti. Esso fissa altresì tutte le indennità sostitutive di 
retribuzione. 
8. Le disposizioni del protocollo sui privilegi e sulle immunità dell'Unione europea applicabili ai 
giudici della Corte di giustizia dell'Unione europea sono applicabili anche ai membri della Corte dei 
conti. 
Articolo 287 
(ex articolo 248 del TCE) 
1. La Corte dei conti esamina i conti di tutte le entrate e le spese dell'Unione. Esamina del pari i 
conti di tutte le entrate e le spese di ogni organo o organismo creato dall'Unione, nella misura in cui 
l'atto costitutivo non escluda tale esame. 
La Corte dei conti presenta al Parlamento europeo e al Consiglio una dichiarazione in cui attesta 
l'affidabilità dei conti e la legittimità e la regolarità delle relative operazioni, che è pubblicata nella 
Gazzetta ufficiale dell'Unione europea. Detta dichiarazione può essere completata da valutazioni specifi­
che per ciascuno dei settori principali dell'attività dell'Unione. 
2. La Corte dei conti controlla la legittimità e la regolarità delle entrate e delle spese ed accerta la 
sana gestione finanziaria. Nell'esercitare tale controllo, essa riferisce in particolare su ogni caso di 
irregolarità. 
Il controllo delle entrate si effettua in base agli accertamenti ed ai versamenti delle entrate all'Unione. 
Il controllo delle spese si effettua in base agli impegni ed ai pagamenti. 
Tali controlli possono essere effettuati prima della chiusura dei conti dell'esercizio di bilancio con­
siderato. 
3. Il controllo ha luogo tanto sui documenti quanto, in caso di necessità, sul posto, presso le altre 
istituzioni dell'Unione, nei locali di qualsiasi organo o organismo che gestisca le entrate o le spese per 
conto dell'Unione e negli Stati membri, compresi i locali di persone fisiche o giuridiche che ricevano 
contributi a carico del bilancio. Il controllo negli Stati membri si effettua in collaborazione con le 
istituzioni nazionali di controllo o, se queste non hanno la necessaria competenza, con i servizi 
nazionali competenti. La Corte dei conti e le istituzioni nazionali di controllo degli Stati membri 
cooperano in uno spirito di reciproca fiducia, pur mantenendo la loro indipendenza. Tali istituzioni o 
servizi comunicano alla Corte dei conti se intendono partecipare al controllo.
IT C 202/170 Gazzetta ufficiale dell’Unione europea 7.6.2016
 
Le altre istituzioni dell'Unione, gli organi o organismi che gestiscono le entrate o le spese per conto 
dell'Unione, le persone fisiche o giuridiche che ricevono contributi a carico del bilancio e le istitu­
zioni nazionali di controllo o, se queste non hanno la necessaria competenza, i servizi nazionali 
competenti trasmettono alla Corte dei conti, a sua richiesta, i documenti e le informazioni necessari 
all'espletamento delle sue funzioni. 
Per quanto riguarda l'attività della Banca europea per gli investimenti in merito alla gestione delle 
entrate e delle spese dell'Unione, il diritto della Corte di accedere alle informazioni in possesso della 
Banca è disciplinato da un accordo tra la Corte, la Banca e la Commissione. In mancanza di un 
accordo, la Corte ha tuttavia accesso alle informazioni necessarie al controllo delle entrate e delle 
spese dell'Unione gestite dalla Banca. 
4. Dopo la chiusura di ciascun esercizio, la Corte dei conti stende una relazione annuale. Questa è 
trasmessa alle altre istituzioni dell'Unione ed è pubblicata nella Gazzetta ufficiale dell'Unione europea, 
accompagnata dalle risposte delle istituzioni alle osservazioni della Corte dei conti. 
La Corte dei conti può inoltre presentare in ogni momento le sue osservazioni su problemi parti­
colari sotto forma, tra l'altro, di relazioni speciali e dare pareri su richiesta di una delle altre istituzioni 
dell'Unione. 
Essa adotta le relazioni annuali, le relazioni speciali o i pareri a maggioranza dei membri che la 
compongono. Ha tuttavia la possibilità di istituire nel suo ambito delle sezioni per adottare talune 
categorie di relazioni o di pareri, alle condizioni previste nel suo regolamento interno. 
Essa assiste il Parlamento europeo e il Consiglio nell'esercizio della loro funzione di controllo 
dell'esecuzione del bilancio. 
La Corte dei conti stabilisce il proprio regolamento interno. Tale regolamento è sottoposto all'ap­
provazione del Consiglio. 
CAPO 2 
ATTI GIURIDICI DELL'UNIONE, PROCEDURE DI ADOZIONE E ALTRE DISPOSIZIONI 
SEZIONE 1 
ATTI GIURIDICI DELL'UNIONE 
Articolo 288 
(ex articolo 249 del TCE) 
Per esercitare le competenze dell'Unione, le istituzioni adottano regolamenti, direttive, decisioni, 
raccomandazioni e pareri. 
Il regolamento ha portata generale. Esso è obbligatorio in tutti i suoi elementi e direttamente 
applicabile in ciascuno degli Stati membri.
IT 7.6.2016 Gazzetta ufficiale dell’Unione europea C 202/171
 
La direttiva vincola lo Stato membro cui è rivolta per quanto riguarda il risultato da raggiungere, 
salva restando la competenza degli organi nazionali in merito alla forma e ai mezzi. 
La decisione è obbligatoria in tutti i suoi elementi. Se designa i destinatari è obbligatoria soltanto nei 
confronti di questi. 
Le raccomandazioni e i pareri non sono vincolanti. 
Articolo 289 
1. La procedura legislativa ordinaria consiste nell'adozione congiunta di un regolamento, di una 
direttiva o di una decisione da parte del Parlamento europeo e del Consiglio su proposta della 
Commissione. Tale procedura è definita all'articolo 294. 
2. Nei casi specifici previsti dai trattati, l'adozione di un regolamento, di una direttiva o di una 
decisione da parte del Parlamento europeo con la partecipazione del Consiglio o da parte di que­
st'ultimo con la partecipazione del Parlamento europeo costituisce una procedura legislativa speciale. 
3. Gli atti giuridici adottati mediante procedura legislativa sono atti legislativi. 
4. Nei casi specifici previsti dai trattati, gli atti legislativi possono essere adottati su iniziativa di un 
gruppo di Stati membri o del Parlamento europeo, su raccomandazione della Banca centrale europea 
o su richiesta della Corte di giustizia o della Banca europea per gli investimenti. 
Articolo 290 
1. Un atto legislativo può delegare alla Commissione il potere di adottare atti non legislativi di 
portata generale che integrano o modificano determinati elementi non essenziali dell'atto legislativo. 
Gli atti legislativi delimitano esplicitamente gli obiettivi, il contenuto, la portata e la durata della 
delega di potere. Gli elementi essenziali di un settore sono riservati all'atto legislativo e non possono 
pertanto essere oggetto di delega di potere. 
2. Gli atti legislativi fissano esplicitamente le condizioni cui è soggetta la delega, che possono 
essere le seguenti: 
a) il Parlamento europeo o il Consiglio possono decidere di revocare la delega; 
b) l'atto delegato può entrare in vigore soltanto se, entro il termine fissato dall'atto legislativo, il 
Parlamento europeo o il Consiglio non sollevano obiezioni. 
Ai fini delle lettere a) e b), il Parlamento europeo delibera a maggioranza dei membri che lo 
compongono e il Consiglio delibera a maggioranza qualificata. 
3. L'aggettivo «delegato» o «delegata» è inserito nel titolo degli atti delegati.
IT C 202/172 Gazzetta ufficiale dell’Unione europea 7.6.2016
 
Articolo 291 
1. Gli Stati membri adottano tutte le misure di diritto interno necessarie per l'attuazione degli atti 
giuridicamente vincolanti dell'Unione. 
2. Allorché sono necessarie condizioni uniformi di esecuzione degli atti giuridicamente vincolanti 
dell'Unione, questi conferiscono competenze di esecuzione alla Commissione o, in casi specifici 
debitamente motivati e nelle circostanze previste agli articoli 24 e 26 del trattato sull'Unione europea, 
al Consiglio. 
3. Ai fini del paragrafo 2, il Parlamento europeo e il Consiglio, deliberando mediante regolamenti 
secondo la procedura legislativa ordinaria, stabiliscono preventivamente le regole e i principi generali 
relativi alle modalità di controllo da parte degli Stati membri dell'esercizio delle competenze di 
esecuzione attribuite alla Commissione. 
4. I termini «di esecuzione» sono inseriti nel titolo degli atti di esecuzione. 
Articolo 292 
Il Consiglio adotta raccomandazioni. Delibera su proposta della Commissione in tutti i casi in cui i 
trattati prevedono che adotti atti su proposta della Commissione. Delibera all'unanimità nei settori 
nei quali è richiesta l'unanimità per l'adozione di un atto dell'Unione. La Commissione, e la Banca 
centrale europea nei casi specifici previsti dai trattati, adottano raccomandazioni. 
SEZIONE 2 
PROCEDURE DI ADOZIONE DEGLI ATTI E ALTRE DISPOSIZIONI 
Articolo 293 
(ex articolo 250 del TCE) 
1. Quando‚ in virtù dei trattati‚ delibera su proposta della Commissione‚ il Consiglio può emendare 
la proposta solo deliberando all'unanimità‚ salvo nei casi di cui all'articolo 294‚ paragrafi 10 e 13, 
agli articoli 310, 312, 314 e all'articolo 315, secondo comma. 
2. Fintantoché il Consiglio non ha deliberato, la Commissione può modificare la propria proposta 
in ogni fase delle procedure che portano all'adozione di un atto dell'Unione. 
Articolo 294 
(ex articolo 251 del TCE) 
1. Quando nei trattati si fa riferimento alla procedura legislativa ordinaria per l'adozione di un 
atto, si applica la procedura che segue. 
2. La Commissione presenta una proposta al Parlamento europeo e al Consiglio.
IT 7.6.2016 Gazzetta ufficiale dell’Unione europea C 202/173
 
Prima lettura 
3. Il Parlamento europeo adotta la sua posizione in prima lettura e la trasmette al Consiglio. 
4. Se il Consiglio approva la posizione del Parlamento europeo, l'atto in questione è adottato nella 
formulazione che corrisponde alla posizione del Parlamento europeo. 
5. Se il Consiglio non approva la posizione del Parlamento europeo, esso adotta la sua posizione 
in prima lettura e la trasmette al Parlamento europeo. 
6. Il Consiglio informa esaurientemente il Parlamento europeo dei motivi che l'hanno indotto ad 
adottare la sua posizione in prima lettura. La Commissione informa esaurientemente il Parlamento 
europeo della sua posizione. 
Seconda lettura 
7. Se, entro un termine di tre mesi da tale comunicazione, il Parlamento europeo: 
a) approva la posizione del Consiglio in prima lettura o non si è pronunciato, l'atto in questione si 
considera adottato nella formulazione che corrisponde alla posizione del Consiglio; 
b) respinge la posizione del Consiglio in prima lettura a maggioranza dei membri che lo compon­
gono, l'atto proposto si considera non adottato; 
c) propone emendamenti alla posizione del Consiglio in prima lettura a maggioranza dei membri 
che lo compongono, il testo così emendato è comunicato al Consiglio e alla Commissione che 
formula un parere su tali emendamenti. 
8. Se, entro un termine di tre mesi dal ricevimento degli emendamenti del Parlamento europeo, il 
Consiglio, deliberando a maggioranza qualificata: 
a) approva tutti gli emendamenti, l'atto in questione si considera adottato; 
b) non approva tutti gli emendamenti, il presidente del Consiglio, d'intesa con il presidente del 
Parlamento europeo, convoca entro sei settimane il comitato di conciliazione. 
9. Il Consiglio delibera all'unanimità sugli emendamenti rispetto ai quali la Commissione ha dato 
parere negativo. 
Conciliazione 
10. Il comitato di conciliazione, che riunisce i membri del Consiglio o i loro rappresentanti ed 
altrettanti membri rappresentanti il Parlamento europeo, ha il compito di giungere ad un accordo su 
un progetto comune a maggioranza qualificata dei membri del Consiglio o dei loro rappresentanti e a 
maggioranza dei membri rappresentanti il Parlamento europeo entro un termine di sei settimane 
dalla convocazione, basandosi sulle posizioni del Parlamento europeo e del Consiglio in seconda 
lettura.
IT C 202/174 Gazzetta ufficiale dell’Unione europea 7.6.2016
 
11. La Commissione partecipa ai lavori del comitato di conciliazione e prende ogni iniziativa 
necessaria per favorire un ravvicinamento fra la posizione del Parlamento europeo e quella del 
Consiglio. 
12. Se, entro un termine di sei settimane dalla convocazione, il comitato di conciliazione non 
approva un progetto comune, l'atto in questione si considera non adottato. 
Terza lettura 
13. Se, entro tale termine, il comitato di conciliazione approva un progetto comune, il Parlamento 
europeo e il Consiglio dispongono ciascuno di un termine di sei settimane a decorrere dall'appro­
vazione per adottare l'atto in questione in base al progetto comune; il Parlamento europeo delibera a 
maggioranza dei voti espressi e il Consiglio a maggioranza qualificata. In mancanza di una decisione, 
l'atto in questione si considera non adottato. 
14. I termini di tre mesi e di sei settimane di cui al presente articolo sono prorogati rispettiva­
mente di un mese e di due settimane, al massimo, su iniziativa del Parlamento europeo o del 
Consiglio. 
Disposizioni particolari 
15. Quando, nei casi previsti dai trattati, un atto legislativo è soggetto alla procedura legislativa 
ordinaria su iniziativa di un gruppo di Stati membri, su raccomandazione della Banca centrale 
europea o su richiesta della Corte di giustizia, il paragrafo 2, il paragrafo 6, seconda frase e il 
paragrafo 9 non si applicano. 
In tali casi, il Parlamento europeo e il Consiglio trasmettono alla Commissione il progetto di atto 
insieme alle loro posizioni in prima e seconda lettura. Il Parlamento europeo o il Consiglio possono 
chiedere il parere della Commissione durante tutta la procedura, parere che la Commissione può 
altresì formulare di sua iniziativa. Se lo reputa necessario, essa può anche partecipare al comitato di 
conciliazione conformemente al paragrafo 11. 
Articolo 295 
Il Parlamento europeo, il Consiglio e la Commissione procedono a reciproche consultazioni e 
definiscono di comune accordo le modalità della cooperazione. A tale scopo, nel rispetto dei trattati, 
possono concludere accordi interistituzionali che possono assumere carattere vincolante. 
Articolo 296 
(ex articolo 253 del TCE) 
Qualora i trattati non prevedano il tipo di atto da adottare, le istituzioni lo decidono di volta in volta, 
nel rispetto delle procedure applicabili e del principio di proporzionalità.
IT 7.6.2016 Gazzetta ufficiale dell’Unione europea C 202/175
 
Gli atti giuridici sono motivati e fanno riferimento alle proposte, iniziative, raccomandazioni, richie­
ste o pareri previsti dai trattati. 
In presenza di un progetto di atto legislativo, il Parlamento europeo e il Consiglio si astengono 
dall'adottare atti non previsti dalla procedura legislativa applicabile al settore interessato. 
Articolo 297 
(ex articolo 254 del TCE) 
1. Gli atti legislativi adottati secondo la procedura legislativa ordinaria sono firmati dal presidente 
del Parlamento europeo e dal presidente del Consiglio. 
Gli atti legislativi adottati secondo una procedura legislativa speciale sono firmati dal presidente 
dell'istituzione che li ha adottati. 
Gli atti legislativi sono pubblicati nella Gazzetta ufficiale dell'Unione europea. Essi entrano in vigore alla 
data da essi stabilita oppure, in mancanza di data, il ventesimo giorno successivo alla pubblicazione. 
2. Gli atti non legislativi adottati sotto forma di regolamenti, di direttive e di decisioni, quando 
queste ultime non designano i destinatari, sono firmati dal presidente dell'istituzione che li ha 
adottati. 
I regolamenti, le direttive che sono rivolte a tutti gli Stati membri e le decisioni che non designano i 
destinatari sono pubblicati nella Gazzetta ufficiale dell'Unione europea. Essi entrano in vigore alla data da 
essi stabilita oppure, in mancanza di data, il ventesimo giorno successivo alla pubblicazione. 
Le altre direttive e le decisioni che designano i destinatari sono notificate ai destinatari e hanno 
efficacia in virtù di tale notificazione. 
Articolo 298 
1. Nell'assolvere i loro compiti le istituzioni, organi e organismi dell'Unione si basano su un'am­
ministrazione europea aperta, efficace ed indipendente. 
2. Il Parlamento europeo e il Consiglio, deliberando mediante regolamenti secondo la procedura 
legislativa ordinaria, fissano disposizioni a tal fine, nel rispetto dello statuto e del regime adottati sulla 
base dell'articolo 336. 
Articolo 299 
(ex articolo 256 del TCE) 
Gli atti del Consiglio, della Commissione o della Banca centrale europea che comportano, a carico di 
persone che non siano gli Stati, un obbligo pecuniario costituiscono titolo esecutivo. 
L'esecuzione forzata è regolata dalle norme di procedura civile vigenti nello Stato sul cui territorio 
essa viene effettuata. La formula esecutiva è apposta, con la sola verificazione dell'autenticità del 
titolo, dall'autorità nazionale che il governo di ciascuno degli Stati membri designerà a tal fine, 
informandone la Commissione e la Corte di giustizia dell'Unione europea.
IT C 202/176 Gazzetta ufficiale dell’Unione europea 7.6.2016
 
Assolte tali formalità a richiesta dell'interessato, quest'ultimo può ottenere l'esecuzione forzata ri­
chiedendola direttamente all'organo competente, secondo la legislazione nazionale. 
L'esecuzione forzata può essere sospesa soltanto in virtù di una decisione della Corte. Tuttavia, il 
controllo della regolarità dei provvedimenti esecutivi è di competenza delle giurisdizioni nazionali. 
CAPO 3 
GLI ORGANI CONSULTIVI DELL'UNIONE 
Articolo 300 
1. Il Parlamento europeo, il Consiglio e la Commissione sono assistiti da un Comitato economico 
e sociale e da un Comitato delle regioni, che esercitano funzioni consultive. 
2. Il Comitato economico e sociale è composto da rappresentanti delle organizzazioni di datori di 
lavoro, di lavoratori dipendenti e di altri attori rappresentativi della società civile, in particolare nei 
settori socioeconomico, civico, professionale e culturale. 
3. Il Comitato delle regioni è composto da rappresentanti delle collettività regionali e locali che 
sono titolari di un mandato elettorale nell'ambito di una collettività regionale o locale, o politica­
mente responsabili dinanzi ad un'assemblea eletta. 
4. I membri del Comitato economico e sociale e del Comitato delle regioni non sono vincolati da 
alcun mandato imperativo. Essi esercitano le loro funzioni in piena indipendenza, nell'interesse 
generale dell'Unione. 
5. Le regole di cui ai paragrafi 2 e 3 relative alla natura della composizione di tali comitati sono 
riesaminate a intervalli regolari dal Consiglio, per tener conto dell'evoluzione economica, sociale e 
demografica nell'Unione. Il Consiglio, su proposta della Commissione, adotta delle decisioni a tal fine. 
SEZIONE 1 
IL COMITATO ECONOMICO E SOCIALE 
Articolo 301 
(ex articolo 258 del TCE) 
Il numero dei membri del Comitato economico e sociale non può essere superiore a trecentocin­
quanta. 
Il Consiglio, deliberando all'unanimità su proposta della Commissione, adotta una decisione che 
determina la composizione del Comitato. 
Il Consiglio fissa le indennità dei membri del Comitato.
IT 7.6.2016 Gazzetta ufficiale dell’Unione europea C 202/177
 
Articolo 302 
(ex articolo 259 del TCE) 
1. I membri del Comitato sono nominati per cinque anni. Il Consiglio adotta l'elenco dei membri 
redatto conformemente alle proposte presentate da ciascuno Stato membro. Il mandato dei membri 
del Comitato è rinnovabile. 
2. Il Consiglio delibera previa consultazione della Commissione. Esso può chiedere il parere delle 
organizzazioni europee rappresentative dei diversi settori economici e sociali e della società civile 
interessati dall'attività dell'Unione. 
Articolo 303 
(ex articolo 260 del TCE) 
Il Comitato designa tra i suoi membri il presidente e l'ufficio di presidenza per una durata di due anni 
e mezzo. 
Esso stabilisce il proprio regolamento interno. 
Il Comitato è convocato dal presidente su richiesta del Parlamento europeo, del Consiglio o della 
Commissione. Esso può altresì riunirsi di propria iniziativa. 
Articolo 304 
(ex articolo 262 del TCE) 
Il Parlamento europeo, il Consiglio o la Commissione consultano il Comitato nei casi previsti dai 
trattati. Tali istituzioni possono consultarlo in tutti i casi in cui lo ritengano opportuno. Il Comitato, 
qualora lo ritenga opportuno, può formulare un parere di propria iniziativa. 
Qualora lo reputino necessario, il Parlamento europeo, il Consiglio o la Commissione fissano al 
Comitato, per la presentazione del suo parere, un termine che non può essere inferiore ad un mese a 
decorrere dalla data della comunicazione inviata a tal fine al presidente. Allo spirare del termine 
fissato, si può non tener conto dell'assenza di parere. 
Il parere del Comitato è trasmesso al Parlamento europeo, al Consiglio e alla Commissione, unita­
mente a un resoconto delle deliberazioni. 
SEZIONE 2 
IL COMITATO DELLE REGIONI 
Articolo 305 
(ex articolo 263, secondo, terzo e quarto comma, del TCE) 
Il numero dei membri del Comitato delle regioni non può essere superiore a trecentocinquanta.
IT C 202/178 Gazzetta ufficiale dell’Unione europea 7.6.2016
 
Il Consiglio, deliberando all'unanimità su proposta della Commissione, adotta una decisione che 
determina la composizione del Comitato. 
I membri del Comitato nonché un numero uguale di supplenti sono nominati per cinque anni. Il loro 
mandato è rinnovabile. Il Consiglio adotta l'elenco dei membri e dei supplenti redatto conforme­
mente alle proposte presentate da ciascuno Stato membro. Alla scadenza del mandato di cui all'ar­
ticolo 300, paragrafo 3 in virtù del quale sono stati proposti, il mandato dei membri del Comitato 
termina automaticamente e essi sono sostituiti per la restante durata di detto mandato secondo la 
medesima procedura. I membri del Comitato non possono essere nel contempo membri del Parla­
mento europeo. 
Articolo 306 
(ex articolo 264 del TCE) 
Il Comitato delle regioni designa tra i suoi membri il presidente e l'ufficio di presidenza per la durata 
di due anni e mezzo. 
Esso stabilisce il proprio regolamento interno. 
Il Comitato è convocato dal presidente su richiesta del Parlamento europeo, del Consiglio o della 
Commissione. Esso può altresì riunirsi di propria iniziativa. 
Articolo 307 
(ex articolo 265 del TCE) 
Il Parlamento europeo, il Consiglio o la Commissione consultano il Comitato delle regioni nei casi 
previsti dai trattati e in tutti gli altri casi in cui una di tali istituzioni lo ritenga opportuno, in 
particolare nei casi concernenti la cooperazione transfrontaliera. 
Qualora lo reputino necessario, il Parlamento europeo, il Consiglio o la Commissione fissano al 
Comitato, per la presentazione del suo parere, un termine che non può essere inferiore a un mese a 
decorrere dalla data della comunicazione inviata a tal fine al presidente. Allo spirare del termine 
fissato, si può non tener conto dell'assenza di parere. 
Quando il Comitato economico e sociale è consultato in applicazione dell'articolo 304, il Parla­
mento europeo, il Consiglio o la Commissione informano il Comitato delle regioni di tale domanda 
di parere. Il Comitato delle regioni, qualora ritenga che sono in causa interessi regionali specifici, può 
formulare un parere in materia. 
Il Comitato delle regioni, qualora lo ritenga utile, può formulare un parere di propria iniziativa. 
Il parere del Comitato è trasmesso al Parlamento europeo, al Consiglio e alla Commissione, unita­
mente a un resoconto delle deliberazioni.
IT 7.6.2016 Gazzetta ufficiale dell’Unione europea C 202/179
 
CAPO 4 
LA BANCA EUROPEA PER GLI INVESTIMENTI 
Articolo 308 
(ex articolo 266 del TCE) 
La Banca europea per gli investimenti è dotata di personalità giuridica. 
Sono membri della Banca europea per gli investimenti gli Stati membri. 
Lo statuto della Banca europea per gli investimenti costituisce l'oggetto di un protocollo allegato ai 
trattati. Il Consiglio, deliberando all'unanimità secondo una procedura legislativa speciale su richiesta 
della Banca europea per gli investimenti e previa consultazione del Parlamento europeo e della 
Commissione, o su proposta della Commissione e previa consultazione del Parlamento europeo e 
della Banca europea per gli investimenti, può modificare detto statuto. 
Articolo 309 
(ex articolo 267 del TCE) 
La Banca europea per gli investimenti ha il compito di contribuire, facendo appello al mercato dei 
capitali ed alle proprie risorse, allo sviluppo equilibrato e senza scosse del mercato interno nell'in­
teresse dell'Unione. A tal fine facilita, mediante la concessione di prestiti e garanzie, senza perseguire 
scopi di lucro, il finanziamento dei seguenti progetti in tutti i settori dell'economia: 
a) progetti contemplanti la valorizzazione delle regioni meno sviluppate; 
b) progetti contemplanti l'ammodernamento o la riconversione di imprese oppure la creazione di 
nuove attività indotte dall'instaurazione o dal funzionamento del mercato interno che, per la loro 
ampiezza o natura, non possono essere interamente assicurati dai vari mezzi di finanziamento 
esistenti nei singoli Stati membri; 
c) progetti di interesse comune per più Stati membri che, per la loro ampiezza o natura, non 
possono essere completamente assicurati dai vari mezzi di finanziamento esistenti nei singoli 
Stati membri. 
Nello svolgimento dei suoi compiti la Banca facilita il finanziamento di programmi di investimento 
congiuntamente con gli interventi dei fondi strutturali e degli altri strumenti finanziari dell'Unione.
IT C 202/180 Gazzetta ufficiale dell’Unione europea 7.6.2016
 
TITOLO II 
DISPOSIZIONI FINANZIARIE 
Articolo 310 
(ex articolo 268 del TCE) 
1. Tutte le entrate e le spese dell'Unione devono costituire oggetto di previsioni per ciascun 
esercizio finanziario ed essere iscritte nel bilancio. 
Il bilancio annuale dell'Unione è stabilito dal Parlamento europeo e dal Consiglio conformemente 
all'articolo 314. 
Nel bilancio, entrate e spese devono risultare in pareggio. 
2. Le spese iscritte nel bilancio sono autorizzate per la durata dell'esercizio finanziario annuale in 
conformità del regolamento di cui all'articolo 322. 
3. L'esecuzione di spese iscritte nel bilancio richiede l'adozione preliminare di un atto giuridica­
mente vincolante dell'Unione che dà fondamento giuridico alla sua azione e all'esecuzione della spesa 
corrispondente in conformità del regolamento di cui all'articolo 322, fatte salve le eccezioni previste 
da quest'ultimo. 
4. Per mantenere la disciplina di bilancio, l'Unione, prima di adottare atti che possono avere 
incidenze rilevanti sul bilancio, deve assicurare che le spese derivanti da tali atti possano essere 
finanziate entro i limiti delle risorse proprie dell'Unione e nel rispetto del quadro finanziario plu­
riennale di cui all'articolo 312. 
5. Il bilancio è eseguito in conformità del principio di sana gestione finanziaria. Gli Stati membri e 
l'Unione cooperano affinché gli stanziamenti iscritti in bilancio siano utilizzati secondo tale principio. 
6. L'Unione e gli Stati membri, conformemente all'articolo 325, combattono la frode e le altre 
attività illegali che ledono gli interessi finanziari dell'Unione. 
CAPO 1 
RISORSE PROPRIE DELL'UNIONE 
Articolo 311 
(ex articolo 269 del TCE) 
L'Unione si dota dei mezzi necessari per conseguire i suoi obiettivi e per portare a compimento le 
sue politiche.
IT 7.6.2016 Gazzetta ufficiale dell’Unione europea C 202/181
 
Il bilancio, fatte salve le altre entrate, è finanziato integralmente tramite risorse proprie. 
Il Consiglio, deliberando secondo una procedura legislativa speciale, all'unanimità e previa consulta­
zione del Parlamento europeo, adotta una decisione che stabilisce le disposizioni relative al sistema 
delle risorse proprie dell'Unione. In tale contesto è possibile istituire nuove categorie di risorse 
proprie o sopprimere una categoria esistente. Tale decisione entra in vigore solo previa approvazione 
degli Stati membri conformemente alle rispettive norme costituzionali. 
Il Consiglio, deliberando mediante regolamenti secondo una procedura legislativa speciale, stabilisce 
le misure di esecuzione del sistema delle risorse proprie dell'Unione nella misura in cui ciò è previsto 
nella decisione adottata sulla base del terzo comma. Il Consiglio delibera previa approvazione del 
Parlamento europeo. 
CAPO 2 
QUADRO FINANZIARIO PLURIENNALE 
Articolo 312 
1. Il quadro finanziario pluriennale mira ad assicurare l'ordinato andamento delle spese del­
l'Unione entro i limiti delle sue risorse proprie. 
È stabilito per un periodo di almeno cinque anni. 
Il bilancio annuale dell'Unione è stabilito nel rispetto del quadro finanziario pluriennale. 
2. Il Consiglio, deliberando secondo una procedura legislativa speciale, adotta un regolamento che 
fissa il quadro finanziario pluriennale. Delibera all'unanimità previa approvazione del Parlamento 
europeo, che si pronuncia a maggioranza dei membri che lo compongono. 
Il Consiglio europeo può adottare all'unanimità una decisione che consente al Consiglio di deliberare 
a maggioranza qualificata quando adotta il regolamento di cui al primo comma. 
3. Il quadro finanziario fissa gli importi dei massimali annui degli stanziamenti per impegni per 
categoria di spesa e del massimale annuo degli stanziamenti per pagamenti. Le categorie di spesa, in 
numero limitato, corrispondono ai grandi settori di attività dell'Unione. 
Il quadro finanziario prevede ogni altra disposizione utile per il corretto svolgimento della procedura 
annuale di bilancio. 
4. Qualora il regolamento del Consiglio che fissa un nuovo quadro finanziario non sia stato 
adottato alla scadenza del quadro finanziario precedente, i massimali e le altre disposizioni vigenti 
nell'ultimo anno coperto sono prorogati fino all'adozione di detto atto.
IT C 202/182 Gazzetta ufficiale dell’Unione europea 7.6.2016
 
5. Nel corso della procedura di adozione del quadro finanziario, il Parlamento europeo, il Consi­
glio e la Commissione adottano ogni misura necessaria a facilitare l'adozione stessa. 
CAPO 3 
BILANCIO ANNUALE DELL'UNIONE 
Articolo 313 
(ex articolo 272, paragrafo 1, del TCE) 
L'esercizio finanziario ha inizio il 1 o gennaio e si chiude al 31 dicembre. 
Articolo 314 
(ex articolo 272, paragrafi da 2 a 10, del TCE) 
Il Parlamento europeo e il Consiglio, deliberando secondo una procedura legislativa speciale, stabili­
scono il bilancio annuale dell'Unione in conformità delle disposizioni in appresso. 
1. Ciascuna istituzione, ad eccezione della Banca centrale europea, elabora‚ anteriormente al 1° lu­
glio‚ uno stato di previsione delle spese per l'esercizio finanziario successivo. La Commissione rag­
gruppa tali stati di previsione in un progetto di bilancio‚ che può comportare previsioni divergenti. 
Tale progetto comprende una previsione delle entrate e una previsione delle spese. 
2. La Commissione sottopone una proposta contenente il progetto di bilancio al Parlamento 
europeo e al Consiglio non oltre il 1 o settembre dell'anno che precede quello dell'esecuzione del 
bilancio. 
La Commissione può modificare il progetto di bilancio nel corso della procedura, fino alla convo­
cazione del comitato di conciliazione di cui al paragrafo 5. 
3. Il Consiglio adotta la sua posizione sul progetto di bilancio e la comunica al Parlamento 
europeo non oltre il 1° ottobre dell'anno che precede quello dell'esecuzione del bilancio. Esso 
informa esaurientemente il Parlamento europeo dei motivi che l'hanno indotto a adottare tale 
posizione. 
4. Se‚ entro un termine di quarantadue giorni dalla comunicazione, il Parlamento europeo: 
a) approva la posizione del Consiglio, il bilancio è adottato; 
b) non ha deliberato, il bilancio si considera adottato; 
c) adotta, alla maggioranza dei membri che lo compongono, degli emendamenti, il progetto emen­
dato è trasmesso al Consiglio e alla Commissione. Il presidente del Parlamento europeo, d'intesa
IT 7.6.2016 Gazzetta ufficiale dell’Unione europea C 202/183
 
con il presidente del Consiglio, convoca senza indugio il comitato di conciliazione. Tuttavia, il 
comitato di conciliazione non si riunisce se, entro un termine di dieci giorni da detta trasmis­
sione, il Consiglio comunica al Parlamento europeo che approva tutti gli emendamenti. 
5. Il comitato di conciliazione, che riunisce i membri del Consiglio o i loro rappresentanti ed 
altrettanti membri rappresentanti il Parlamento europeo, ha il compito di giungere, basandosi sulle 
posizioni del Parlamento europeo e del Consiglio, a un accordo su un progetto comune a maggio­
ranza qualificata dei membri del Consiglio o dei loro rappresentanti e a maggioranza dei membri 
rappresentanti il Parlamento europeo, entro un termine di ventuno giorni dalla convocazione. 
La Commissione partecipa ai lavori del comitato di conciliazione e prende ogni iniziativa necessaria 
per favorire un ravvicinamento fra la posizione del Parlamento europeo e quella del Consiglio. 
6. Se, entro il termine di ventuno giorni di cui al paragrafo 5, il comitato di conciliazione giunge a 
un accordo su un progetto comune, il Parlamento europeo e il Consiglio dispongono ciascuno di un 
termine di quattordici giorni a decorrere dalla data di tale accordo per approvare il progetto comune. 
7. Se, entro il termine di quattordici giorni di cui al paragrafo 6: 
a) sia il Parlamento europeo sia il Consiglio approvano il progetto comune o non riescono a 
deliberare, o se una delle due istituzioni approva il progetto comune mentre l'altra non riesce 
a deliberare, il bilancio si considera definitivamente adottato in conformità del progetto comune, 
o 
b) sia il Parlamento europeo, deliberando alla maggioranza dei membri che lo compongono, sia il 
Consiglio respingono il progetto comune, o se una delle due istituzioni respinge il progetto 
comune mentre l'altra non riesce a deliberare, la Commissione sottopone un nuovo progetto di 
bilancio, o 
c) il Parlamento europeo, deliberando alla maggioranza dei membri che lo compongono, respinge il 
progetto comune mentre il Consiglio lo approva, la Commissione sottopone un nuovo progetto 
di bilancio, o 
d) il Parlamento europeo approva il progetto comune, mentre il Consiglio lo respinge, il Parlamento 
europeo può, entro quattordici giorni dalla data in cui il Consiglio lo ha respinto e deliberando a 
maggioranza dei membri che lo compongono e dei tre quinti dei voti espressi, decidere di 
confermare tutti gli emendamenti di cui al paragrafo 4, lettera c) o parte di essi. Se un emen­
damento del Parlamento europeo non è confermato, è mantenuta la posizione concordata in 
seno al comitato di conciliazione sulla linea di bilancio oggetto di tale emendamento. Il bilancio 
si considera definitivamente adottato su questa base. 
8. Se, entro il termine di ventuno giorni di cui al paragrafo 5, il comitato di conciliazione non 
giunge a un accordo su un progetto comune, la Commissione sottopone un nuovo progetto di 
bilancio.
IT C 202/184 Gazzetta ufficiale dell’Unione europea 7.6.2016
 
9. Quando la procedura di cui al presente articolo è espletata, il presidente del Parlamento 
europeo constata che il bilancio è definitivamente adottato. 
10. Ciascuna istituzione esercita i poteri ad essa attribuiti dal presente articolo nel rispetto dei 
trattati e degli atti adottati a norma degli stessi, in particolare in materia di risorse proprie dell'Unione 
e di equilibrio delle entrate e delle spese. 
Articolo 315 
(ex articolo 273 del TCE) 
Se, all'inizio dell'esercizio finanziario, il bilancio non è stato ancora definitivamente adottato, le spese 
possono essere effettuate mensilmente per capitolo, in base alle disposizioni del regolamento stabilito 
in esecuzione dell'articolo 322, nel limite di un dodicesimo degli stanziamenti aperti nel capitolo in 
questione del bilancio dell'esercizio precedente‚ senza poter superare il dodicesimo degli stanziamenti 
previsti nello stesso capitolo del progetto di bilancio. 
Il Consiglio, su proposta della Commissione, può autorizzare spese superiori al limite del dodicesimo, 
sempre che siano osservate le altre condizioni di cui al primo comma, conformemente al regola­
mento stabilito in esecuzione dell'articolo 322. Esso trasmette immediatamente la decisione al 
Parlamento europeo. 
La decisione di cui al secondo comma prevede le misure necessarie in materia di risorse ai fini 
dell'applicazione del presente articolo, conformemente agli atti di cui all'articolo 311. 
Essa entra in vigore trenta giorni dopo l'adozione se, entro tale termine, il Parlamento europeo, 
deliberando a maggioranza dei membri che lo compongono, non decide di ridurre dette spese. 
Articolo 316 
(ex articolo 271 del TCE) 
Alle condizioni che saranno determinate in applicazione dell'articolo 322, i crediti, che non siano 
quelli relativi alle spese di personale e che alla fine dell'esercizio finanziario siano rimasti inutilizzati, 
potranno essere riportati all'esercizio successivo e limitatamente a questo. 
I crediti sono specificatamente registrati in capitoli che raggruppano le spese a seconda della loro 
natura o della loro destinazione e ripartiti in conformità del regolamento stabilito in esecuzione 
dell'articolo 322. 
Le spese del Parlamento europeo, del Consiglio europeo e del Consiglio, della Commissione e della 
Corte di giustizia dell'Unione europea sono iscritte in parti separate del bilancio, senza pregiudizio di 
un regime speciale per determinate spese comuni.
IT 7.6.2016 Gazzetta ufficiale dell’Unione europea C 202/185
 
CAPO 4 
ESECUZIONE DEL BILANCIO E SCARICO 
Articolo 317 
(ex articolo 274 del TCE) 
La Commissione dà esecuzione al bilancio‚ in cooperazione con gli Stati membri, in base alle 
disposizioni del regolamento stabilito in esecuzione dell'articolo 322, sotto la propria responsabilità 
e nei limiti dei crediti stanziati, in conformità del principio della buona gestione finanziaria. Gli Stati 
membri cooperano con la Commissione per garantire che gli stanziamenti siano utilizzati secondo i 
principi della buona gestione finanziaria. 
Il regolamento prevede gli obblighi di controllo e di revisione contabile degli Stati membri nell'ese­
cuzione del bilancio e le responsabilità che ne derivano. Esso prevede inoltre le responsabilità e le 
modalità particolari secondo le quali ogni istituzione partecipa all'esecuzione delle proprie spese. 
All'interno del bilancio, la Commissione può procedere, nei limiti e alle condizioni fissate dal 
regolamento stabilito in esecuzione dell'articolo 322, a trasferimenti di crediti, sia da capitolo a 
capitolo, sia da suddivisione a suddivisione. 
Articolo 318 
(ex articolo 275 del TCE) 
Ogni anno la Commissione sottopone al Parlamento europeo e al Consiglio i conti dell'esercizio 
trascorso concernenti le operazioni del bilancio. Inoltre, essa comunica loro un bilancio finanziario 
che espone l'attivo e il passivo dell'Unione. 
La Commissione presenta inoltre al Parlamento europeo e al Consiglio una relazione di valutazione 
delle finanze dell'Unione basata sui risultati conseguiti, in particolare rispetto alle indicazioni impar­
tite dal Parlamento europeo e dal Consiglio a norma dell'articolo 319. 
Articolo 319 
(ex articolo 276 del TCE) 
1. Il Parlamento europeo, su raccomandazione del Consiglio, dà atto alla Commissione dell'ese­
cuzione del bilancio. A tale scopo esso esamina, successivamente al Consiglio, i conti, il bilancio 
finanziario e la relazione di valutazione di cui all'articolo 318, la relazione annuale della Corte dei 
conti, accompagnata dalle risposte delle istituzioni controllate alle osservazioni della Corte stessa, la 
dichiarazione di affidabilità di cui all'articolo 287, paragrafo 1, secondo comma, nonché le pertinenti 
relazioni speciali della Corte.
IT C 202/186 Gazzetta ufficiale dell’Unione europea 7.6.2016
 
2. Prima di dare atto alla Commissione, o per qualsiasi altro fine nel quadro dell'esercizio delle 
attribuzioni di quest'ultima in materia di esecuzione del bilancio, il Parlamento europeo può chiedere 
di ascoltare la Commissione sull'esecuzione delle spese o sul funzionamento dei sistemi di controllo 
finanziario. La Commissione fornisce al Parlamento europeo, su richiesta di quest'ultimo, tutte le 
informazioni necessarie. 
3. La Commissione compie tutti i passi necessari per dar seguito alle osservazioni che accompa­
gnano le decisioni di scarico ed alle altre osservazioni del Parlamento europeo concernenti l'esecu­
zione delle spese, nonché alle osservazioni annesse alle raccomandazioni di scarico adottate dal 
Consiglio. 
La Commissione, su richiesta del Parlamento europeo o del Consiglio, sottopone relazioni in merito 
alle misure adottate sulla scorta di tali osservazioni e in particolare alle istruzioni impartite ai servizi 
incaricati dell'esecuzione del bilancio. Dette relazioni sono trasmesse altresì alla Corte dei conti. 
CAPO 5 
DISPOSIZIONI COMUNI 
Articolo 320 
(ex articolo 277 del TCE) 
Il quadro finanziario pluriennale e il bilancio annuale sono stabiliti in euro. 
Articolo 321 
(ex articolo 278 del TCE) 
La Commissione, con riserva di informare le autorità competenti degli Stati membri interessati, può 
trasferire nella moneta di uno di questi Stati gli averi che essa detiene nella moneta di un altro Stato 
membro, nella misura necessaria alla loro utilizzazione per gli scopi cui sono destinati dai trattati. La 
Commissione evita, per quanto possibile, di procedere a tali trasferimenti quando detenga averi 
disponibili o realizzabili nelle monete di cui ha bisogno. 
La Commissione comunica con i singoli Stati membri per il tramite dell'autorità da essi designata. 
Nell'esecuzione delle operazioni finanziarie essa ricorre alla banca di emissione dello Stato membro 
interessato oppure ad altri istituti finanziari da questo ultimo autorizzati. 
Articolo 322 
(ex articolo 279 del TCE) 
1. Il Parlamento europeo e il Consiglio, deliberando secondo la procedura legislativa ordinaria e 
previa consultazione della Corte dei conti, adottano mediante regolamenti: 
a) le regole finanziarie che stabiliscono in particolare le modalità relative alla formazione e all'ese­
cuzione del bilancio, al rendiconto e alla verifica dei conti;
IT 7.6.2016 Gazzetta ufficiale dell’Unione europea C 202/187
 
b) le regole che organizzano il controllo della responsabilità degli agenti finanziari, in particolare 
degli ordinatori e dei contabili. 
2. Il Consiglio, deliberando su proposta della Commissione e previa consultazione del Parlamento 
europeo e della Corte dei conti, fissa le modalità e la procedura secondo le quali le entrate di bilancio 
previste dal regime delle risorse proprie dell'Unione sono messe a disposizione della Commissione e 
determina le misure da applicare per far fronte eventualmente alle esigenze di tesoreria. 
Articolo 323 
Il Parlamento europeo, il Consiglio e la Commissione vigilano sulla disponibilità dei mezzi finanziari 
necessari a consentire all'Unione di rispettare gli obblighi giuridici nei confronti dei terzi. 
Articolo 324 
Sono convocati regolarmente, su iniziativa della Commissione, incontri tra i presidenti del Parla­
mento europeo, del Consiglio e della Commissione nell'ambito delle procedure di bilancio di cui al 
presente titolo. I presidenti prendono tutte le misure necessarie per favorire la concertazione e il 
ravvicinamento fra le posizioni delle istituzioni che presiedono, al fine di agevolare l'attuazione del 
presente titolo. 
CAPO 6 
LOTTA CONTRO LA FRODE 
Articolo 325 
(ex articolo 280 del TCE) 
1. L'Unione e gli Stati membri combattono contro la frode e le altre attività illegali che ledono gli 
interessi finanziari dell'Unione stessa mediante misure adottate a norma del presente articolo, che 
siano dissuasive e tali da permettere una protezione efficace negli Stati membri e nelle istituzioni, 
organi e organismi dell'Unione. 
2. Gli Stati membri adottano, per combattere contro la frode che lede gli interessi finanziari 
dell'Unione, le stesse misure che adottano per combattere contro la frode che lede i loro interessi 
finanziari. 
3. Fatte salve altre disposizioni dei trattati, gli Stati membri coordinano l'azione diretta a tutelare 
gli interessi finanziari dell'Unione contro la frode. A tale fine essi organizzano, assieme alla Com­
missione, una stretta e regolare cooperazione tra le autorità competenti.
IT C 202/188 Gazzetta ufficiale dell’Unione europea 7.6.2016
 
4. Il Parlamento europeo e il Consiglio, deliberando secondo la procedura legislativa ordinaria, 
previa consultazione della Corte dei conti, adottano le misure necessarie nei settori della prevenzione 
e lotta contro la frode che lede gli interessi finanziari dell'Unione, al fine di pervenire a una 
protezione efficace ed equivalente in tutti gli Stati membri e nelle istituzioni, organi e organismi 
dell'Unione. 
5. La Commissione, in cooperazione con gli Stati membri, presenta ogni anno al Parlamento 
europeo e al Consiglio una relazione sulle misure adottate ai fini dell'attuazione del presente articolo. 
TITOLO III 
COOPERAZIONI RAFFORZATE 
Articolo 326 
(ex articoli da 27 A a 27 E, da 40 a 40 B e da 43 a 45 del TUE ed ex articoli 11 e 11 A del TCE) 
Le cooperazioni rafforzate rispettano i trattati e il diritto dell'Unione. 
Esse non possono recare pregiudizio né al mercato interno né alla coesione economica, sociale e 
territoriale. Non possono costituire un ostacolo né una discriminazione per gli scambi tra gli Stati 
membri, né possono provocare distorsioni di concorrenza tra questi ultimi. 
Articolo 327 
(ex articoli da 27 A a 27 E, da 40 a 40 B e da 43 a 45 del TUE ed ex articoli 11 e 11 A del TCE) 
Le cooperazioni rafforzate rispettano le competenze, i diritti e gli obblighi degli Stati membri che 
non vi partecipano. Questi non ne ostacolano l'attuazione da parte degli Stati membri che vi 
partecipano. 
Articolo 328 
(ex articoli da 27 A a 27 E, da 40 a 40 B e da 43 a 45 del TUE ed ex articoli 11 e 11 A del TCE) 
1. Al momento della loro instaurazione le cooperazioni rafforzate sono aperte a tutti gli Stati 
membri, fatto salvo il rispetto delle eventuali condizioni di partecipazione stabilite dalla decisione di 
autorizzazione. La partecipazione alle cooperazioni rafforzate resta inoltre possibile in qualsiasi altro 
momento, fatto salvo il rispetto, oltre che delle condizioni summenzionate, degli atti già adottati in 
tale ambito. 
La Commissione e gli Stati membri che partecipano a una cooperazione rafforzata si adoperano per 
promuovere la partecipazione del maggior numero possibile di Stati membri. 
2. La Commissione e, all'occorrenza, l'alto rappresentante dell'Unione per gli affari esteri e la 
politica di sicurezza informano periodicamente il Parlamento europeo e il Consiglio in merito allo 
sviluppo delle cooperazioni rafforzate.
IT 7.6.2016 Gazzetta ufficiale dell’Unione europea C 202/189
 
Articolo 329 
(ex articoli da 27 A a 27 E, da 40 a 40 B e da 43 a 45 del TUE ed ex articoli 11 e 11 A del TCE) 
1. Gli Stati membri che desiderano instaurare tra loro una cooperazione rafforzata in uno dei 
settori di cui ai trattati, eccetto i settori di competenza esclusiva e la politica estera e di sicurezza 
comune, trasmettono una richiesta alla Commissione precisando il campo d'applicazione e gli obiet­
tivi perseguiti dalla cooperazione rafforzata prevista. La Commissione può presentare al Consiglio 
una proposta al riguardo. Qualora non presenti una proposta, la Commissione informa gli Stati 
membri interessati delle ragioni di tale decisione. 
L'autorizzazione a procedere a una cooperazione rafforzata di cui al primo comma è concessa dal 
Consiglio, su proposta della Commissione e previa approvazione del Parlamento europeo. 
2. La richiesta degli Stati membri che desiderano instaurare tra loro una cooperazione rafforzata 
nel quadro della politica estera e di sicurezza comune è presentata al Consiglio. Essa è trasmessa 
all'alto rappresentante dell'Unione per gli affari esteri e la politica di sicurezza, che esprime un parere 
sulla coerenza della cooperazione rafforzata prevista con la politica estera e di sicurezza comune 
dell'Unione, e alla Commissione, che esprime un parere, in particolare, sulla coerenza della coo­
perazione rafforzata prevista con le altre politiche dell'Unione. Essa è inoltre trasmessa per cono­
scenza al Parlamento europeo. 
L'autorizzazione a procedere a una cooperazione rafforzata è concessa con una decisione del Consi­
glio, che delibera all'unanimità. 
Articolo 330 
(ex articoli da 27 A a 27 E, da 40 a 40 B e da 43 a 45 del TUE ed ex articoli 11 e 11 A del TCE) 
Tutti i membri del Consiglio possono partecipare alle sue deliberazioni, ma solo i membri del 
Consiglio che rappresentano gli Stati membri partecipanti ad una cooperazione rafforzata prendono 
parte al voto. 
L'unanimità è costituita unicamente dai voti dei rappresentanti degli Stati membri partecipanti. 
Per maggioranza qualificata s'intende quella definita conformemente all'articolo 238, paragrafo 3. 
Articolo 331 
(ex articoli da 27 A a 27 E, da 40 a 40 B e da 43 a 45 del TUE ed ex articoli 11 e 11 A del TCE) 
1. Ogni Stato membro che desideri partecipare a una cooperazione rafforzata in corso in uno dei 
settori di cui all'articolo 329, paragrafo 1 notifica tale intenzione al Consiglio e alla Commissione. 
La Commissione, entro un termine di quattro mesi dalla data di ricezione della notifica, conferma la 
partecipazione dello Stato membro in questione. Essa constata, se del caso, che le condizioni di 
partecipazione sono soddisfatte e adotta le misure transitorie necessarie per l'applicazione degli atti 
già adottati nel quadro della cooperazione rafforzata.
IT C 202/190 Gazzetta ufficiale dell’Unione europea 7.6.2016
 
Tuttavia, se la Commissione ritiene che le condizioni di partecipazione non siano soddisfatte, indica 
le disposizioni da adottare per soddisfarle e fissa un termine per il riesame della richiesta. Alla 
scadenza di tale termine, essa riesamina la richiesta in conformità della procedura di cui al secondo 
comma. Se la Commissione ritiene che le condizioni di partecipazione continuino a non essere 
soddisfatte, lo Stato membro in questione può sottoporre la questione al Consiglio, che si pronuncia 
sulla richiesta. Il Consiglio delibera conformemente all'articolo 330. Può inoltre adottare, su proposta 
della Commissione, le misure transitorie di cui al secondo comma. 
2. Ogni Stato membro che desideri partecipare a una cooperazione rafforzata in corso nel quadro 
della politica estera e di sicurezza comune notifica tale intenzione al Consiglio, all'alto rappresentante 
dell'Unione per gli affari esteri e la politica di sicurezza e alla Commissione. 
Il Consiglio conferma la partecipazione dello Stato membro in causa previa consultazione dell'alto 
rappresentante dell'Unione per gli affari esteri e la politica di sicurezza e dopo aver constatato, se del 
caso, che le condizioni di partecipazione sono soddisfatte. Il Consiglio, su proposta dell'alto rap­
presentante, può inoltre adottare le misure transitorie necessarie per l'applicazione degli atti già 
adottati nel quadro della cooperazione rafforzata. Tuttavia, se il Consiglio ritiene che le condizioni 
di partecipazione non siano soddisfatte, indica le disposizioni da adottare per soddisfarle e fissa un 
termine per il riesame della richiesta di partecipazione. 
Ai fini del presente paragrafo, il Consiglio delibera all'unanimità e conformemente all'articolo 330. 
Articolo 332 
(ex articoli da 27 A a 27 E, da 40 a 40 B e da 43 a 45 del TUE ed ex articoli 11 e 11 A del TCE) 
Le spese derivanti dall'attuazione di una cooperazione rafforzata, diverse dalle spese amministrative 
che devono sostenere le istituzioni, sono a carico degli Stati membri partecipanti, salvo che il 
Consiglio, deliberando all'unanimità dei membri previa consultazione del Parlamento europeo, non 
disponga altrimenti. 
Articolo 333 
(ex articoli da 27 A a 27 E, da 40 a 40 B e da 43 a 45 del TUE ed ex articoli 11 e 11 A del TCE) 
1. Qualora una disposizione dei trattati che può essere applicata nel quadro di una cooperazione 
rafforzata preveda che il Consiglio deliberi all'unanimità, il Consiglio, deliberando all'unanimità 
conformemente alle modalità di cui all'articolo 330, può adottare una decisione che prevede che 
delibererà a maggioranza qualificata. 
2. Qualora una disposizione dei trattati che può essere applicata nel quadro di una cooperazione 
rafforzata preveda che il Consiglio adotti atti secondo una procedura legislativa speciale, il Consiglio, 
deliberando all'unanimità conformemente alle modalità di cui all'articolo 330, può adottare una 
decisione che prevede che delibererà secondo la procedura legislativa ordinaria. Il Consiglio delibera 
previa consultazione del Parlamento europeo.
IT 7.6.2016 Gazzetta ufficiale dell’Unione europea C 202/191
 
3. I paragrafi 1 e 2 non si applicano alle decisioni che hanno implicazioni militari o che rientrano 
nel settore della difesa. 
Articolo 334 
(ex articoli da 27 A a 27 E, da 40 a 40 B e da 43 a 45 del TUE ed ex articoli 11 e 11 A del TCE) 
Il Consiglio e la Commissione assicurano la coerenza delle azioni intraprese nel quadro di una 
cooperazione rafforzata e la coerenza di dette azioni con le politiche dell'Unione, e cooperano a 
tale scopo. 
PARTE SETTIMA 
DISPOSIZIONI GENERALI E FINALI 
Articolo 335 
(ex articolo 282 del TCE) 
In ciascuno degli Stati membri, l'Unione ha la più ampia capacità giuridica riconosciuta alle persone 
giuridiche dalle legislazioni nazionali; essa può in particolare acquistare o alienare beni immobili e 
mobili e stare in giudizio. A tale fine, essa è rappresentata dalla Commissione. Tuttavia, l'Unione è 
rappresentata da ciascuna delle istituzioni, in base alla loro autonomia amministrativa, per le que­
stioni connesse al funzionamento della rispettiva istituzione. 
Articolo 336 
(ex articolo 283 del TCE) 
Il Parlamento europeo e il Consiglio, deliberando mediante regolamenti secondo la procedura legi­
slativa ordinaria e previa consultazione delle altre istituzioni interessate, stabiliscono lo statuto dei 
funzionari dell'Unione europea e il regime applicabile agli altri agenti dell'Unione. 
Articolo 337 
(ex articolo 284 del TCE) 
Per l'esecuzione dei compiti affidatile, la Commissione può raccogliere tutte le informazioni e 
procedere a tutte le necessarie verifiche, nei limiti e alle condizioni fissate dal Consiglio, che delibera 
a maggioranza semplice, conformemente alle disposizioni dei trattati. 
Articolo 338 
(ex articolo 285 del TCE) 
1. Fatto salvo l'articolo 5 del protocollo dello statuto del Sistema europeo di banche centrali e 
della Banca centrale europea, il Parlamento europeo e il Consiglio, deliberando secondo la procedura 
legislativa ordinaria, adottano misure per l'elaborazione di statistiche laddove necessario per lo 
svolgimento delle attività dell'Unione.
IT C 202/192 Gazzetta ufficiale dell’Unione europea 7.6.2016
 
2. L'elaborazione delle statistiche dell'Unione presenta i caratteri dell'imparzialità, dell'affidabilità, 
dell'obiettività, dell'indipendenza scientifica, dell'efficienza economica e della riservatezza statistica; 
essa non comporta oneri eccessivi per gli operatori economici. 
Articolo 339 
(ex articolo 287 del TCE) 
I membri delle istituzioni dell'Unione, i membri dei comitati e parimenti i funzionari e agenti 
dell'Unione sono tenuti, anche dopo la cessazione dalle loro funzioni, a non divulgare le informa­
zioni che per loro natura siano protette dal segreto professionale e in particolare quelle relative alle 
imprese e riguardanti i loro rapporti commerciali ovvero gli elementi dei loro costi. 
Articolo 340 
(ex articolo 288 del TCE) 
La responsabilità contrattuale dell'Unione è regolata dalla legge applicabile al contratto in causa. 
In materia di responsabilità extracontrattuale, l'Unione deve risarcire, conformemente ai principi 
generali comuni ai diritti degli Stati membri, i danni cagionati dalle sue istituzioni o dai suoi agenti 
nell'esercizio delle loro funzioni. 
In deroga al secondo comma, la Banca centrale europea deve risarcire, conformemente ai principi 
generali comuni al diritto degli Stati membri, i danni cagionati da essa stessa o dai suoi agenti 
nell'esercizio delle loro funzioni. 
La responsabilità personale degli agenti nei confronti dell'Unione è regolata dalle disposizioni che 
stabiliscono il loro statuto o il regime loro applicabile. 
Articolo 341 
(ex articolo 289 del TCE) 
La sede delle istituzioni dell'Unione è fissata d'intesa comune dai governi degli Stati membri. 
Articolo 342 
(ex articolo 290 del TCE) 
Il regime linguistico delle istituzioni dell'Unione è fissato, senza pregiudizio delle disposizioni previste 
dallo statuto della Corte di giustizia dell'Unione europea, dal Consiglio, che delibera all'unanimità 
mediante regolamenti.
IT 7.6.2016 Gazzetta ufficiale dell’Unione europea C 202/193
 
Articolo 343 
(ex articolo 291 del TCE) 
L'Unione gode, sul territorio degli Stati membri, delle immunità e dei privilegi necessari all'assolvi­
mento dei suoi compiti, alle condizioni definite dal protocollo dell'8 aprile 1965 sui privilegi e sulle 
immunità dell'Unione europea. Lo stesso vale per la Banca centrale europea e per la Banca europea 
per gli investimenti. 
Articolo 344 
(ex articolo 292 del TCE) 
Gli Stati membri si impegnano a non sottoporre una controversia relativa all'interpretazione o 
all'applicazione dei trattati a un modo di composizione diverso da quelli previsti dal trattato stesso. 
Articolo 345 
(ex articolo 295 del TCE) 
I trattati lasciano del tutto impregiudicato il regime di proprietà esistente negli Stati membri. 
Articolo 346 
(ex articolo 296 del TCE) 
1. Le disposizioni dei trattati non ostano alle norme seguenti: 
a) nessuno Stato membro è tenuto a fornire informazioni la cui divulgazione sia dallo stesso 
considerata contraria agli interessi essenziali della propria sicurezza; 
b) ogni Stato membro può adottare le misure che ritenga necessarie alla tutela degli interessi 
essenziali della propria sicurezza e che si riferiscano alla produzione o al commercio di armi, 
munizioni e materiale bellico; tali misure non devono alterare le condizioni di concorrenza nel 
mercato interno per quanto riguarda i prodotti che non siano destinati a fini specificamente 
militari. 
2. Il Consiglio, deliberando all'unanimità su proposta della Commissione, può apportare modifi­
cazioni all'elenco, stabilito il 15 aprile 1958, dei prodotti cui si applicano le disposizioni del 
paragrafo 1, lettera b). 
Articolo 347 
(ex articolo 297 del TCE) 
Gli Stati membri si consultano al fine di prendere di comune accordo le disposizioni necessarie ad 
evitare che il funzionamento del mercato interno abbia a risentire delle misure che uno Stato 
membro può essere indotto a prendere nell'eventualità di gravi agitazioni interne che turbino l'ordine 
pubblico, in caso di guerra o di grave tensione internazionale che costituisca una minaccia di guerra 
ovvero per far fronte agli impegni da esso assunti ai fini del mantenimento della pace e della 
sicurezza internazionale.
IT C 202/194 Gazzetta ufficiale dell’Unione europea 7.6.2016
 
Articolo 348 
(ex articolo 298 del TCE) 
Quando delle misure adottate nei casi contemplati dagli articoli 346 e 347 abbiano per effetto di 
alterare le condizioni di concorrenza nel mercato interno, la Commissione esamina con lo Stato 
interessato le condizioni alle quali tali misure possono essere rese conformi alle norme sancite dai 
trattati. 
In deroga alla procedura di cui agli articoli 258 e 259, la Commissione o qualsiasi Stato membro 
può ricorrere direttamente alla Corte di giustizia, ove ritenga che un altro Stato membro faccia un 
uso abusivo dei poteri contemplati dagli articoli 346 e 347. La Corte di giustizia giudica a porte 
chiuse. 
Articolo 349 
(ex articolo 299, paragrafo 2, secondo, terzo e quarto comma, del TCE) 
Tenuto conto della situazione socioeconomica strutturale della Guadalupa, della Guyana francese, 
della Martinica, di Mayotte, della Riunione, di Saint Martin, delle Azzorre, di Madera e delle isole 
Canarie, aggravata dalla loro grande distanza, dall'insularità, dalla superficie ridotta, dalla topografia e 
dal clima difficili, dalla dipendenza economica da alcuni prodotti, fattori la cui persistenza e il cui 
cumulo recano grave danno al loro sviluppo, il Consiglio, su proposta della Commissione e previa 
consultazione del Parlamento europeo, adotta misure specifiche volte, in particolare, a stabilire le 
condizioni di applicazione dei trattati a tali regioni, ivi comprese politiche comuni. Allorché adotta le 
misure specifiche in questione secondo una procedura legislativa speciale, il Consiglio delibera altresì 
su proposta della Commissione e previa consultazione del Parlamento europeo. 
Le misure di cui al primo comma riguardano in particolare politiche doganali e commerciali, politica 
fiscale, zone franche, politiche in materia di agricoltura e di pesca, condizioni di fornitura delle 
materie prime e di beni di consumo primari, aiuti di Stato e condizioni di accesso ai fondi strutturali 
e ai programmi orizzontali dell'Unione. 
Il Consiglio adotta le misure di cui al primo comma tenendo conto delle caratteristiche e dei vincoli 
specifici delle regioni ultraperiferiche senza compromettere l'integrità e la coerenza dell'ordinamento 
giuridico dell'Unione, ivi compresi il mercato interno e le politiche comuni. 
Articolo 350 
(ex articolo 306 del TCE) 
Le disposizioni dei trattati non ostano all'esistenza e al perfezionamento delle unioni regionali tra il 
Belgio e il Lussemburgo, come pure tra il Belgio, il Lussemburgo e i Paesi Bassi, nella misura in cui gli 
obiettivi di tali unioni regionali non sono raggiunti in applicazione dei trattati.
IT 7.6.2016 Gazzetta ufficiale dell’Unione europea C 202/195
 
Articolo 351 
(ex articolo 307 del TCE) 
Le disposizioni dei trattati non pregiudicano i diritti e gli obblighi derivanti da convenzioni concluse, 
anteriormente al 1 o gennaio 1958 o, per gli Stati aderenti, anteriormente alla data della loro 
adesione, tra uno o più Stati membri da una parte e uno o più Stati terzi dall'altra. 
Nella misura in cui tali convenzioni sono incompatibili coi trattati, lo Stato o gli Stati membri 
interessati ricorrono a tutti i mezzi atti ad eliminare le incompatibilità constatate. Ove occorra, gli 
Stati membri si forniranno reciproca assistenza per raggiungere tale scopo, assumendo eventualmente 
una comune linea di condotta. 
Nell'applicazione delle convenzioni di cui al primo comma, gli Stati membri tengono conto del fatto 
che i vantaggi consentiti nei trattati da ciascuno degli Stati membri costituiscono parte integrante 
dell'instaurazione dell'Unione e sono, per ciò stesso, indissolubilmente connessi alla creazione di 
istituzioni comuni, all'attribuzione di competenze a favore di queste ultime e alla concessione degli 
stessi vantaggi da parte di tutti gli altri Stati membri. 
Articolo 352 
(ex articolo 308 del TCE) 
1. Se un'azione dell'Unione appare necessaria, nel quadro delle politiche definite dai trattati, per 
realizzare uno degli obiettivi di cui ai trattati senza che questi ultimi abbiano previsto i poteri di 
azione richiesti a tal fine, il Consiglio, deliberando all'unanimità su proposta della Commissione e 
previa approvazione del Parlamento europeo, adotta le disposizioni appropriate. Allorché adotta le 
disposizioni in questione secondo una procedura legislativa speciale, il Consiglio delibera altresì 
all'unanimità su proposta della Commissione e previa approvazione del Parlamento europeo. 
2. La Commissione, nel quadro della procedura di controllo del principio di sussidiarietà di cui 
all'articolo 5, paragrafo 3 del trattato sull'Unione europea, richiama l'attenzione dei parlamenti 
nazionali sulle proposte fondate sul presente articolo. 
3. Le misure fondate sul presente articolo non possono comportare un'armonizzazione delle 
disposizioni legislative e regolamentari degli Stati membri nei casi in cui i trattati la escludono. 
4. Il presente articolo non può servire di base per il conseguimento di obiettivi riguardanti la 
politica estera e di sicurezza comune e qualsiasi atto adottato a norma del presente articolo rispetta i 
limiti previsti nell'articolo 40, secondo comma, del trattato sull'Unione europea.
IT C 202/196 Gazzetta ufficiale dell’Unione europea 7.6.2016
 
Articolo 353 
L'articolo 48, paragrafo 7, del trattato sull'Unione europea non si applica agli articoli seguenti: 
— articolo 311, terzo e quarto comma, 
— articolo 312, paragrafo 2, primo comma, 
— articolo 352 e 
— articolo 354. 
Articolo 354 
(ex articolo 309 del TCE) 
Ai fini dell'articolo 7 del trattato sull'Unione europea relativo alla sospensione di taluni diritti 
derivanti dall'appartenenza all'Unione, il membro del Consiglio europeo o del Consiglio che rap­
presenta lo Stato membro in questione non partecipa al voto e nel calcolo del terzo o dei quattro 
quinti degli Stati membri di cui ai paragrafi 1 e 2 di detto articolo non si tiene conto dello Stato 
membro in questione. L'astensione di membri presenti o rappresentati non osta all'adozione delle 
decisioni di cui al paragrafo 2 di detto articolo. 
Per l'adozione delle decisioni di cui all'articolo 7, paragrafi 3 e 4 del trattato sull'Unione europea, per 
maggioranza qualificata s'intende quella definita conformemente all'articolo 238, paragrafo 3, lettera 
b) del presente trattato. 
Qualora, a seguito di una decisione di sospensione dei diritti di voto adottata a norma dell'articolo 7, 
paragrafo 3 del trattato sull'Unione europea, il Consiglio deliberi a maggioranza qualificata sulla base 
di una delle disposizioni dei trattati, per maggioranza qualificata s'intende quella definita conforme­
mente all'articolo 238, paragrafo 3, lettera b) del presente trattato o, qualora il Consiglio agisca su 
proposta della Commissione o dell'alto rappresentante dell'Unione per gli affari esteri e la politica di 
sicurezza, quella definita conformemente all'articolo 238, paragrafo 3, lettera a). 
Ai fini dell'articolo 7 del trattato sull'Unione europea, il Parlamento europeo delibera alla maggio­
ranza dei due terzi dei voti espressi, che rappresenta la maggioranza dei membri che lo compongono. 
Articolo 355 
(ex articolo 299, paragrafo 2, primo comma, e paragrafi da 3 a 6, del TCE) 
Oltre alle disposizioni dell'articolo 52 del trattato sull'Unione europea relativo al campo di applica­
zione territoriale dei trattati, si applicano le disposizioni seguenti: 
1. Le disposizioni dei trattati si applicano alla Guadalupa, alla Guyana francese, alla Martinica, a 
Mayotte, alla Riunione, a Saint Martin, alle Azzorre, a Madera e alle isole Canarie, conformemente 
all'articolo 349. 
2. I paesi e i territori d'oltremare, il cui elenco figura nell'allegato II, costituiscono l'oggetto dello 
speciale regime di associazione definito nella quarta parte. 
I trattati non si applicano ai paesi e territori d'oltremare che mantengono relazioni particolari con il 
Regno Unito di Gran Bretagna e Irlanda del Nord non menzionati nell'elenco precitato.
IT 7.6.2016 Gazzetta ufficiale dell’Unione europea C 202/197
 
3. Le disposizioni dei trattati si applicano ai territori europei di cui uno Stato membro assume la 
rappresentanza nei rapporti con l'estero. 
4. Le disposizioni dei trattati si applicano alle isole Åland conformemente alle disposizioni con­
tenute nel protocollo n. 2 dell'atto relativo alle condizioni di adesione della Repubblica d'Austria, 
della Repubblica di Finlandia e del Regno di Svezia. 
5. In deroga all'articolo 52 del trattato sull'Unione europea e ai paragrafi da 1 a 4 del presente 
articolo: 
a) i trattati non si applicano alle Faeröer; 
b) i trattati non si applicano alle zone di sovranità del Regno Unito di Akrotiri e Dhekelia a Cipro, 
tranne per quanto necessario ad assicurare l'attuazione del regime definito nel protocollo relativo 
alle zone di sovranità del Regno Unito di Gran Bretagna e Irlanda del Nord a Cipro, allegato 
all'atto relativo alle condizioni di adesione all'Unione europea della Repubblica ceca, della Repub­
blica di Estonia, della Repubblica di Cipro, della Repubblica di Lettonia, della Repubblica di 
Lituania, della Repubblica di Ungheria, della Repubblica di Malta, della Repubblica di Polonia, 
della Repubblica di Slovenia e della Repubblica slovacca e secondo i termini di detto protocollo; 
c) le disposizioni dei trattati sono applicabili alle isole Normanne ed all'isola di Man soltanto nella 
misura necessaria per assicurare l'applicazione del regime previsto per tali isole dal trattato 
relativo all'adesione di nuovi Stati membri alla Comunità economica europea e alla Comunità 
europea dell'energia atomica, firmato il 22 gennaio 1972. 
6. Il Consiglio europeo, su iniziativa dello Stato membro interessato, può adottare una decisione 
che modifica lo status, nei confronti dell'Unione, di un paese o territorio danese, francese o olandese 
di cui ai paragrafi 1 e 2. Il Consiglio europeo delibera all'unanimità previa consultazione della 
Commissione. 
Articolo 356 
(ex articolo 312 del TCE) 
Il presente trattato è concluso per una durata illimitata. 
Articolo 357 
(ex articolo 313 del TCE) 
Il presente trattato sarà ratificato dalle Alte parti contraenti conformemente alle loro norme costi­
tuzionali rispettive. Gli strumenti di ratifica saranno depositati presso il governo della Repubblica 
italiana.
IT C 202/198 Gazzetta ufficiale dell’Unione europea 7.6.2016
 
Il presente trattato entrerà in vigore il primo giorno del mese successivo all'avvenuto deposito dello 
strumento di ratifica da parte dello Stato firmatario che procederà per ultimo a tale formalità. 
Tuttavia, qualora tale deposito avvenisse meno di quindici giorni prima dell'inizio del mese seguente, 
l'entrata in vigore del trattato sarà rinviata al primo giorno del secondo mese successivo alla data del 
deposito stesso. 
Articolo 358 
Le disposizioni dell'articolo 55 del trattato sull'Unione europea si applicano al presente trattato. 
IN FEDE DI CHE, i plenipotenziari sottoscritti hanno apposto le loro firme in calce al presente trattato. 
Fatto a Roma, il venticinque marzo millenovecentocinquantasette. 
(elenco dei firmatari non riprodotto)
IT 7.6.2016 Gazzetta ufficiale dell’Unione europea C 202/199

 
PROTOCOLLI
IT 7.6.2016 Gazzetta ufficiale dell’Unione europea C 202/201

 
PROTOCOLLO (N. 1) 
SUL RUOLO DEI PARLAMENTI NAZIONALI NELL'UNIONE EUROPEA 
LE ALTE PARTI CONTRAENTI, 
RICORDANDO che il modo in cui i parlamenti nazionali effettuano il controllo sui rispettivi governi 
relativamente alle attività dell'Unione europea è una questione disciplinata dall'ordinamento e dalla 
prassi costituzionali propri di ciascuno Stato membro, 
DESIDEROSE di incoraggiare una maggiore partecipazione dei parlamenti nazionali alle attività del­
l'Unione europea e di potenziarne la capacità di esprimere i loro pareri su progetti di atti legislativi 
dell'Unione europea e su altri problemi che rivestano per loro un particolare interesse, 
HANNO CONVENUTO le disposizioni seguenti, che sono allegate al trattato sull'Unione europea, al 
trattato sul funzionamento dell'Unione europea e al trattato che istituisce la Comunità europea 
dell'energia atomica: 
TITOLO I 
COMUNICAZIONE DI INFORMAZIONI AI PARLAMENTI NAZIONALI 
Articolo 1 
I documenti di consultazione redatti dalla Commissione (libri verdi, libri bianchi e comunicazioni) 
sono inviati direttamente dalla Commissione ai parlamenti nazionali all'atto della pubblicazione. La 
Commissione trasmette inoltre ai parlamenti nazionali il programma legislativo annuale e gli altri 
strumenti di programmazione legislativa o di strategia politica nello stesso momento in cui li 
trasmette al Parlamento europeo e al Consiglio. 
Articolo 2 
I progetti di atti legislativi indirizzati al Parlamento europeo e al Consiglio sono trasmessi ai parla­
menti nazionali. 
Ai fini del presente protocollo, per "progetto di atto legislativo" si intende la proposta della Com­
missione, l'iniziativa di un gruppo di Stati membri, l'iniziativa del Parlamento europeo, la richiesta 
della Corte di giustizia, la raccomandazione della Banca centrale europea e la richiesta della Banca 
europea per gli investimenti, intese all'adozione di un atto legislativo. 
I progetti di atti legislativi presentati dalla Commissione sono trasmessi ai parlamenti nazionali 
direttamente dalla Commissione, nello stesso momento in cui sono trasmessi al Parlamento europeo 
e al Consiglio. 
I progetti di atti legislativi presentati dal Parlamento europeo sono trasmessi ai parlamenti nazionali 
direttamente dal Parlamento europeo.
IT 7.6.2016 Gazzetta ufficiale dell’Unione europea C 202/203
 
I progetti di atti legislativi presentati da un gruppo di Stati membri, dalla Corte di giustizia, dalla 
Banca centrale europea o dalla Banca europea per gli investimenti sono trasmessi ai parlamenti 
nazionali dal Consiglio. 
Articolo 3 
I parlamenti nazionali possono inviare ai presidenti del Parlamento europeo, del Consiglio e della 
Commissione un parere motivato in merito alla conformità di un progetto di atto legislativo al 
principio di sussidiarietà, secondo la procedura prevista dal protocollo sull'applicazione dei principi di 
sussidiarietà e di proporzionalità. 
Se il progetto di atto legislativo è stato presentato da un gruppo di Stati membri, il presidente del 
Consiglio trasmette il parere o i pareri motivati ai governi di tali Stati membri. 
Se il progetto di atto legislativo è stato presentato dalla Corte di giustizia, dalla Banca centrale 
europea o dalla Banca europea per gli investimenti, il presidente del Consiglio trasmette il parere 
o i pareri motivati all'istituzione o organo interessato. 
Articolo 4 
Un periodo di otto settimane intercorre tra la data in cui si mette a disposizione dei parlamenti 
nazionali, nelle lingue ufficiali dell'Unione, un progetto di atto legislativo e la data in cui questo è 
iscritto all'ordine del giorno provvisorio del Consiglio ai fini della sua adozione o dell'adozione di 
una posizione nel quadro di una procedura legislativa. In caso di urgenza sono ammesse eccezioni le 
cui motivazioni sono riportate nell'atto o nella posizione del Consiglio. Salvo in casi urgenti debi­
tamente motivati, nel corso di queste otto settimane non può essere constatato alcun accordo 
riguardante il progetto di atto legislativo. Salvo nei casi urgenti debitamente motivati, tra l'iscrizione 
di un progetto di atto legislativo all'ordine del giorno provvisorio del Consiglio e l'adozione di una 
posizione devono trascorrere dieci giorni. 
Articolo 5 
Gli ordini del giorno e i risultati delle sessioni del Consiglio, compresi i processi verbali delle sessioni 
nelle quali il Consiglio delibera su progetti di atti legislativi, sono trasmessi direttamente ai parlamenti 
nazionali nello stesso momento in cui sono comunicati ai governi degli Stati membri. 
Articolo 6 
Qualora il Consiglio europeo intenda ricorrere all'articolo 48, paragrafo 7, primo o secondo comma, 
del trattato sull'Unione europea, i parlamenti nazionali sono informati dell'iniziativa del Consiglio 
europeo almeno sei mesi prima che sia adottata una decisione. 
Articolo 7 
La Corte dei conti trasmette a titolo informativo la relazione annuale ai parlamenti nazionali nello 
stesso momento in cui la trasmette al Parlamento europeo e al Consiglio.
IT C 202/204 Gazzetta ufficiale dell’Unione europea 7.6.2016
 
Articolo 8 
Quando il sistema parlamentare nazionale non è monocamerale, gli articoli da 1 a 7 si applicano alle 
camere che lo compongono. 
TITOLO II 
COOPERAZIONE INTERPARLAMENTARE 
Articolo 9 
Il Parlamento europeo e i parlamenti nazionali definiscono insieme l'organizzazione e la promozione 
di una cooperazione interparlamentare efficace e regolare in seno all'Unione. 
Articolo 10 
Una conferenza degli organi parlamentari specializzati per gli affari dell'Unione può sottoporre 
all'attenzione del Parlamento europeo, del Consiglio e della Commissione i contributi che ritiene 
utili. La conferenza promuove inoltre lo scambio di informazioni e buone prassi tra i parlamenti 
nazionali e il Parlamento europeo, e tra le loro commissioni specializzate. Può altresì organizzare 
conferenze interparlamentari su temi specifici, in particolare per discutere su argomenti che rientrano 
nella politica estera e di sicurezza comune, compresa la politica di sicurezza e di difesa comune. I 
contributi della conferenza non vincolano i parlamenti nazionali e non pregiudicano la loro posi­
zione.
IT 7.6.2016 Gazzetta ufficiale dell’Unione europea C 202/205
 
PROTOCOLLO (N. 2) 
SULL'APPLICAZIONE DEI PRINCIPI DI SUSSIDIARIETÀ E DI 
PROPORZIONALITÀ 
LE ALTE PARTI CONTRAENTI, 
DESIDEROSE di garantire che le decisioni siano prese il più possibile vicino ai cittadini dell'Unione; 
DETERMINATE a fissare le condizioni dell'applicazione dei principi di sussidiarietà e proporzionalità 
sanciti nell'articolo 5 del trattato sull'Unione europea e ad istituire un sistema di controllo dell'ap­
plicazione di detti principi, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
Ciascuna istituzione vigila in modo continuo sul rispetto dei principi di sussidiarietà e di propor­
zionalità definiti nell'articolo 5 del trattato sull'Unione europea. 
Articolo 2 
Prima di proporre un atto legislativo, la Commissione effettua ampie consultazioni. Tali consultazioni 
devono tener conto, se del caso, della dimensione regionale e locale delle azioni previste. Nei casi di 
straordinaria urgenza, la Commissione non procede a dette consultazioni. Essa motiva la decisione 
nella proposta. 
Articolo 3 
Ai fini del presente protocollo, per "progetto di atto legislativo" si intende la proposta della Com­
missione, l'iniziativa di un gruppo di Stati membri, l'iniziativa del Parlamento europeo, la richiesta 
della Corte di giustizia, la raccomandazione della Banca centrale europea e la richiesta della Banca 
europea per gli investimenti, intese all'adozione di un atto legislativo. 
Articolo 4 
La Commissione trasmette i progetti di atti legislativi e i progetti modificati ai parlamenti nazionali 
nello stesso momento in cui li trasmette al legislatore dell'Unione. 
Il Parlamento europeo trasmette i suoi progetti di atti legislativi e i progetti modificati ai parlamenti 
nazionali. 
Il Consiglio trasmette i progetti di atti legislativi presentati da un gruppo di Stati membri, dalla Corte 
di giustizia, dalla Banca centrale europea o dalla Banca europea per gli investimenti, e i progetti 
modificati, ai parlamenti nazionali.
IT C 202/206 Gazzetta ufficiale dell’Unione europea 7.6.2016
 
Non appena adottate, le risoluzioni legislative del Parlamento europeo e le posizioni del Consiglio 
sono da loro trasmesse ai parlamenti nazionali. 
Articolo 5 
I progetti di atti legislativi sono motivati con riguardo ai principi di sussidiarietà e di proporzionalità. 
Ogni progetto di atto legislativo dovrebbe essere accompagnato da una scheda contenente elementi 
circostanziati che consentano di valutare il rispetto dei principi di sussidiarietà e di proporzionalità. 
Tale scheda dovrebbe fornire elementi che consentano di valutarne l'impatto finanziario e le conse­
guenze, quando si tratta di una direttiva, sulla regolamentazione che sarà attuata dagli Stati membri, 
ivi compresa, se del caso, la legislazione regionale. Le ragioni che hanno portato a concludere che un 
obiettivo dell'Unione può essere conseguito meglio a livello di quest'ultima sono confortate da 
indicatori qualitativi e, ove possibile, quantitativi. I progetti di atti legislativi tengono conto della 
necessità che gli oneri, siano essi finanziari o amministrativi, che ricadono sull'Unione, sui governi 
nazionali, sugli enti regionali o locali, sugli operatori economici e sui cittadini siano il meno gravosi 
possibile e commisurati all'obiettivo da conseguire. 
Articolo 6 
Ciascuno dei parlamenti nazionali o ciascuna camera di uno di questi parlamenti può, entro un 
termine di otto settimane a decorrere dalla data di trasmissione di un progetto di atto legislativo nelle 
lingue ufficiali dell'Unione, inviare ai presidenti del Parlamento europeo, del Consiglio e della Com­
missione un parere motivato che espone le ragioni per le quali ritiene che il progetto in causa non sia 
conforme al principio di sussidiarietà. Spetta a ciascun parlamento nazionale o a ciascuna camera dei 
parlamenti nazionali consultare all'occorrenza i parlamenti regionali con poteri legislativi. 
Se il progetto di atto legislativo è stato presentato da un gruppo di Stati membri, il presidente del 
Consiglio trasmette il parere ai governi di tali Stati membri. 
Se il progetto di atto legislativo è stato presentato dalla Corte di giustizia, dalla Banca centrale 
europea o dalla Banca europea per gli investimenti, il presidente del Consiglio trasmette il parere 
all'istituzione o organo interessato. 
Articolo 7 
1. Il Parlamento europeo, il Consiglio e la Commissione e, se del caso, il gruppo di Stati membri, 
la Corte di giustizia, la Banca centrale europea o la Banca europea per gli investimenti, ove il progetto 
di atto legislativo sia stato presentato da essi, tengono conto dei pareri motivati trasmessi dai 
parlamenti nazionali o da ciascuna camera di uno di tali parlamenti. 
Ciascun parlamento nazionale dispone di due voti, ripartiti in funzione del sistema parlamentare 
nazionale. In un sistema parlamentare nazionale bicamerale, ciascuna delle due camere dispone di un 
voto.
IT 7.6.2016 Gazzetta ufficiale dell’Unione europea C 202/207
 
2. Qualora i pareri motivati sul mancato rispetto del principio di sussidiarietà da parte di un 
progetto di atto legislativo rappresentino almeno un terzo dell'insieme dei voti attribuiti ai parlamenti 
nazionali conformemente al paragrafo 1, secondo comma, il progetto deve essere riesaminato. Tale 
soglia è pari a un quarto qualora si tratti di un progetto di atto legislativo presentato sulla base 
dell'articolo 76 del trattato sul funzionamento dell'Unione europea riguardante lo spazio di libertà, 
sicurezza e giustizia. 
Al termine di tale riesame, la Commissione o, se del caso, il gruppo di Stati membri, il Parlamento 
europeo, la Corte di giustizia, la Banca centrale europea o la Banca europea per gli investimenti, se il 
progetto di atto legislativo è stato presentato da essi, può decidere di mantenere il progetto, di 
modificarlo o di ritirarlo. Tale decisione deve essere motivata. 
3. Inoltre, secondo la procedura legislativa ordinaria, qualora i pareri motivati sul mancato rispetto 
del principio di sussidiarietà da parte di una proposta di atto legislativo rappresentino almeno la 
maggioranza semplice dei voti attribuiti ai parlamenti nazionali conformemente al paragrafo 1, 
secondo comma, la proposta è riesaminata. Al termine di tale riesame, la Commissione può decidere 
di mantenere la proposta, di modificarla o di ritirarla. 
Qualora scelga di mantenerla, la Commissione spiega, in un parere motivato, perché ritiene la 
proposta conforme al principio di sussidiarietà. Tale parere motivato e i pareri motivati dei parla­
menti nazionali sono sottoposti al legislatore dell'Unione affinché ne tenga conto nella procedura: 
a) prima della conclusione della prima lettura, il legislatore (Parlamento europeo e Consiglio) esa­
mina la compatibilità della proposta legislativa con il principio di sussidiarietà, tenendo partico­
larmente conto delle ragioni espresse e condivise dalla maggioranza dei parlamenti nazionali, 
nonché del parere motivato della Commissione; 
b) se, a maggioranza del 55 % dei membri del Consiglio o a maggioranza dei voti espressi in sede di 
Parlamento europeo, il legislatore ritiene che la proposta non sia compatibile con il principio di 
sussidiarietà, la proposta legislativa non forma oggetto di ulteriore esame. 
Articolo 8 
La Corte di giustizia dell'Unione europea è competente a pronunciarsi sui ricorsi per violazione, 
mediante un atto legislativo, del principio di sussidiarietà proposti secondo le modalità previste 
all'articolo 263 del trattato sul funzionamento dell'Unione europea da uno Stato membro, o tra­
smessi da quest'ultimo in conformità con il rispettivo ordinamento giuridico interno a nome del suo 
parlamento nazionale o di una camera di detto parlamento nazionale. 
In conformità alle modalità previste dallo stesso articolo, tali ricorsi possono essere proposti anche 
dal Comitato delle regioni avverso atti legislativi per l'adozione dei quali il trattato sul funzionamento 
dell'Unione europea richiede la sua consultazione.
IT C 202/208 Gazzetta ufficiale dell’Unione europea 7.6.2016
 
Articolo 9 
La Commissione presenta al Consiglio europeo, al Parlamento europeo, al Consiglio e ai parlamenti 
nazionali una relazione annuale circa l'applicazione dell'articolo 5 del trattato sull'Unione europea. 
La relazione annuale deve anche essere inviata al Comitato economico e sociale e al Comitato delle 
regioni.
IT 7.6.2016 Gazzetta ufficiale dell’Unione europea C 202/209
 
PROTOCOLLO (N. 3) 
SULLO STATUTO DELLA CORTE DI GIUSTIZIA DELL'UNIONE 
EUROPEA 
LE ALTE PARTI CONTRAENTI, 
DESIDERANDO definire lo statuto della Corte di giustizia dell'Unione europea previsto all'articolo 281 
del trattato sul funzionamento dell'Unione europea, 
HANNO CONVENUTO le disposizioni seguenti, che sono allegate al trattato sull'Unione europea, al 
trattato sul funzionamento dell'Unione europea e al trattato che istituisce la Comunità europea 
dell'energia atomica: 
Articolo 1 
La Corte di giustizia dell'Unione europea è costituita ed esercita le proprie funzioni conformemente 
alle disposizioni dei trattati, del trattato che istituisce la Comunità europea dell'energia atomica 
(trattato CEEA) e del presente statuto. 
TITOLO I 
STATUTO DEI GIUDICI E DEGLI AVVOCATI GENERALI 
Articolo 2 
Ogni giudice, prima di assumere le proprie funzioni, deve, davanti alla Corte di giustizia riunita in 
seduta pubblica, prestare giuramento di esercitare tali funzioni in piena imparzialità e secondo 
coscienza e di nulla divulgare del segreto delle deliberazioni. 
Articolo 3 
I giudici godono dell'immunità di giurisdizione. Per quanto concerne gli atti da loro compiuti in veste 
ufficiale, comprese le loro parole e i loro scritti, essi continuano a godere dell'immunità dopo la 
cessazione dalle funzioni. 
La Corte di giustizia, riunita in seduta plenaria, può togliere l'immunità. Quando la decisione riguarda 
un membro del Tribunale o di un tribunale specializzato, la Corte decide previa consultazione del 
tribunale di cui trattasi. 
Qualora, tolta l'immunità, venga promossa un'azione penale contro un giudice, questi può essere 
giudicato, in ciascuno degli Stati membri, soltanto dall'organo competente a giudicare i magistrati 
appartenenti alla più alta giurisdizione nazionale.
IT C 202/210 Gazzetta ufficiale dell’Unione europea 7.6.2016
 
Gli articoli da 11 a 14 e l'articolo 17 del protocollo sui privilegi e sulle immunità dell'Unione 
europea sono applicabili ai giudici, agli avvocati generali, al cancelliere e ai relatori aggiunti della 
Corte di giustizia dell'Unione europea, senza pregiudizio delle disposizioni relative all'immunità di 
giurisdizione dei giudici che figurano nei commi precedenti. 
Articolo 4 
I giudici non possono esercitare alcuna funzione politica o amministrativa. 
Essi non possono, salvo deroga concessa a titolo eccezionale dal Consiglio, che delibera a maggio­
ranza semplice, esercitare alcuna attività professionale rimunerata o meno. 
Al momento del loro insediamento, essi assumono l'impegno solenne di rispettare, per la durata delle 
loro funzioni e dopo la cessazione da queste, gli obblighi derivanti dalla loro carica, in particolare i 
doveri di onestà e di discrezione per quanto riguarda l'accettare, dopo tale cessazione, determinate 
funzioni o vantaggi. 
In caso di dubbio, la Corte di giustizia decide. Quando la decisione riguarda un membro del 
Tribunale o di un tribunale specializzato, la Corte decide previa consultazione del tribunale di cui 
trattasi. 
Articolo 5 
A parte i rinnovi regolari e i decessi, le funzioni di giudice cessano individualmente per dimissioni. 
In caso di dimissioni di un giudice, la lettera di dimissioni è indirizzata al presidente della Corte di 
giustizia per essere trasmessa al presidente del Consiglio. Quest'ultima notificazione importa vacanza 
di seggio. 
Salvo i casi in cui si applica l'articolo 6, ogni giudice rimane in carica fino a quando il suo 
successore non assuma le proprie funzioni. 
Articolo 6 
I giudici possono essere rimossi dalle loro funzioni oppure essere dichiarati decaduti dal loro diritto a 
pensione o da altri vantaggi sostitutivi soltanto qualora, a giudizio unanime dei giudici e degli 
avvocati generali della Corte di giustizia, non siano più in possesso dei requisiti previsti ovvero 
non soddisfino più agli obblighi derivanti dalla loro carica. L'interessato non prende parte a tali 
deliberazioni. Quando l'interessato è un membro del Tribunale o di un tribunale specializzato, la 
Corte decide previa consultazione del tribunale di cui trattasi. 
Il cancelliere comunica la decisione della Corte ai presidenti del Parlamento europeo e della Com­
missione e la notifica al presidente del Consiglio. 
Quest'ultima notificazione, in caso di decisione che rimuove un giudice dalle sue funzioni, importa 
vacanza di seggio.
IT 7.6.2016 Gazzetta ufficiale dell’Unione europea C 202/211
 
Articolo 7 
I giudici le cui funzioni cessano prima dello scadere del loro mandato sono sostituiti per la restante 
durata del mandato stesso. 
Articolo 8 
Le disposizioni degli articoli da 2 a 7 sono applicabili agli avvocati generali. 
TITOLO II 
ORGANIZZAZIONE DELLA CORTE DI GIUSTIZIA 
Articolo 9 
Il rinnovo parziale dei giudici, che ha luogo ogni tre anni, riguarda la metà del numero dei giudici. Se 
il numero di giudici è dispari, il numero di giudici da sostituire è il numero immediatamente 
superiore alla metà e alternativamente il numero immediatamente inferiore alla metà del numero 
di giudici. 
Il primo comma si applica anche al rinnovo parziale degli avvocati generali, che ha luogo ogni tre 
anni. 
Articolo 9 bis 
I giudici eleggono nel loro ambito il presidente e il vicepresidente della Corte di giustizia, per una 
durata di tre anni. Il loro mandato è rinnovabile. 
Il vicepresidente assiste il presidente in conformità delle condizioni determinate dal regolamento di 
procedura. Egli sostituisce il presidente in caso di impedimento di quest’ultimo o di vacanza della 
presidenza. 
Articolo 10 
Il cancelliere presta giuramento davanti alla Corte di giustizia di esercitare le proprie funzioni in piena 
imparzialità e secondo coscienza e di nulla divulgare del segreto delle deliberazioni. 
Articolo 11 
La Corte di giustizia predispone la sostituzione del cancelliere in caso di impedimento di questi. 
Articolo 12 
Funzionari e altri agenti sono addetti alla Corte di giustizia allo scopo di assicurarne il funziona­
mento. Essi dipendono dal cancelliere sotto l'autorità del presidente. 
Articolo 13 
Su richiesta della Corte di giustizia, il Parlamento europeo e il Consiglio, deliberando secondo la 
procedura legislativa ordinaria, possono prevedere la nomina di relatori aggiunti e definirne lo 
statuto. I relatori aggiunti possono essere chiamati, alle condizioni che saranno definite dal regola­
mento di procedura, a partecipare all'istruzione delle cause sottoposte all'esame della Corte e a 
collaborare con il giudice relatore.
IT C 202/212 Gazzetta ufficiale dell’Unione europea 7.6.2016
 
I relatori aggiunti, scelti tra persone che offrano ogni garanzia di indipendenza e abbiano le quali­
ficazioni giuridiche necessarie, sono nominati dal Consiglio, che delibera a maggioranza semplice. 
Essi prestano giuramento davanti alla Corte di esercitare le loro funzioni in piena imparzialità e 
secondo coscienza e di nulla divulgare del segreto delle deliberazioni. 
Articolo 14 
I giudici, gli avvocati generali e il cancelliere devono risiedere dove la Corte di giustizia ha la propria 
sede. 
Articolo 15 
La Corte di giustizia funziona in modo permanente. La durata delle vacanze giudiziarie è fissata dalla 
Corte, tenuto conto delle necessità del servizio. 
Articolo 16 
La Corte di giustizia istituisce nel proprio ambito sezioni composte di tre e di cinque giudici. I giudici 
eleggono nel loro ambito i presidenti delle sezioni. I presidenti delle sezioni di cinque giudici sono 
eletti per una durata di tre anni. Il loro mandato è rinnovabile una volta. 
La grande sezione comprende quindici giudici. Essa è presieduta dal presidente della Corte. Fanno 
parte della grande sezione anche il vicepresidente della Corte e, in conformità delle condizioni 
determinate dal regolamento di procedura, tre presidenti delle sezioni di cinque giudici nonché altri 
giudici. 
La Corte si riunisce in grande sezione quando lo richieda uno Stato membro o un'istituzione 
dell'Unione che è parte in causa. 
La Corte si riunisce in seduta plenaria quando è adita ai sensi dell'articolo 228, paragrafo 2, 
dell'articolo 245, paragrafo 2, dell'articolo 247 o dell'articolo 286, paragrafo 6, del trattato sul 
funzionamento dell'Unione europea. 
Inoltre, ove reputi che un giudizio pendente dinanzi ad essa rivesta un'importanza eccezionale, la 
Corte può decidere, sentito l'avvocato generale, di rinviare la causa alla seduta plenaria. 
Articolo 17 
La Corte di giustizia può deliberare validamente soltanto in numero dispari. 
Le deliberazioni delle sezioni composte di tre o cinque giudici sono valide soltanto se prese da tre 
giudici. 
Le deliberazioni della grande sezione sono valide soltanto se sono presenti undici giudici. 
Le deliberazioni della Corte riunita in seduta plenaria sono valide soltanto se sono presenti diciassette 
giudici. 
In caso di impedimento di uno dei giudici componenti una sezione, si può ricorrere a un giudice che 
faccia parte di un'altra sezione, alle condizioni definite dal regolamento di procedura.
IT 7.6.2016 Gazzetta ufficiale dell’Unione europea C 202/213
 
Articolo 18 
I giudici e gli avvocati generali non possono partecipare alla trattazione di alcuna causa nella quale 
essi siano in precedenza intervenuti come agenti, consulenti o avvocati di una delle parti, o sulla 
quale essi siano stati chiamati a pronunciarsi come membri di un tribunale, di una commissione 
d'inchiesta o a qualunque altro titolo. 
Qualora, per un motivo particolare, un giudice o un avvocato generale reputi di non poter parte­
cipare al giudizio o all'esame di una causa determinata, ne informa il presidente. Qualora il presidente 
reputi che un giudice o un avvocato generale non debba, per un motivo particolare, giudicare o 
concludere in una causa determinata, ne avverte l'interessato. 
In caso di difficoltà nell'applicazione del presente articolo, la Corte di giustizia decide. 
Una parte non può invocare la nazionalità di un giudice, né l'assenza in seno alla Corte o ad una sua 
sezione di un giudice della propria nazionalità, per richiedere la modificazione della composizione 
della Corte o di una delle sue sezioni. 
TITOLO III 
PROCEDURA DINANZI ALLA CORTE DI GIUSTIZIA 
Articolo 19 
Tanto gli Stati membri quanto le istituzioni dell'Unione sono rappresentati davanti alla Corte di 
giustizia da un agente nominato per ciascuna causa; l'agente può essere assistito da un consulente o 
da un avvocato. 
Allo stesso modo sono rappresentati gli Stati parti contraenti dell'accordo sullo Spazio economico 
europeo diversi dagli Stati membri e l'Autorità di vigilanza AELS (EFTA) prevista da detto accordo. 
Le altre parti devono essere rappresentate da un avvocato. 
Solo un avvocato abilitato al patrocinio dinanzi ad un organo giurisdizionale di uno Stato membro o 
di un altro Stato parte contraente dell'accordo sullo Spazio economico europeo può rappresentare o 
assistere una parte dinanzi alla Corte. 
Gli agenti, i consulenti e gli avvocati che compaiano davanti alla Corte godono dei diritti e delle 
garanzie necessarie per l'esercizio indipendente delle loro funzioni, alle condizioni che saranno 
determinate dal regolamento di procedura. 
La Corte gode, nei confronti dei consulenti e degli avvocati che si presentano davanti ad essa, dei 
poteri normalmente riconosciuti in materia alle corti e ai tribunali, alle condizioni che saranno 
determinate dallo stesso regolamento. 
I professori cittadini degli Stati membri la cui legislazione riconosce loro il diritto di patrocinare 
godono davanti alla Corte dei diritti riconosciuti agli avvocati dal presente articolo.
IT C 202/214 Gazzetta ufficiale dell’Unione europea 7.6.2016
 
Articolo 20 
La procedura davanti alla Corte di giustizia comprende due fasi: l'una scritta, l'altra orale. 
La procedura scritta comprende la comunicazione alle parti, nonché alle istituzioni dell'Unione le cui 
decisioni sono in causa, delle istanze, memorie, difese e osservazioni e, eventualmente, delle repliche, 
nonché di ogni atto e documento a sostegno, ovvero delle loro copie certificate conformi. 
Le comunicazioni sono fatte a cura del cancelliere secondo l'ordine e nei termini fissati dal regola­
mento di procedura. 
La procedura orale comprende l’audizione da parte della Corte degli agenti, dei consulenti e degli 
avvocati e delle conclusioni dell’avvocato generale e, ove occorra, l’audizione dei testimoni e dei 
periti. 
Ove ritenga che la causa non sollevi nuove questioni di diritto, la Corte può decidere, sentito 
l'avvocato generale, che la causa sia giudicata senza conclusioni dell'avvocato generale. 
Articolo 21 
La Corte di giustizia è adita mediante istanza trasmessa al cancelliere. L'istanza deve contenere 
l'indicazione del nome e del domicilio dell'istante e della qualità del firmatario, l'indicazione della 
parte o delle parti avverso le quali è proposta, l'oggetto della controversia, le conclusioni ed un'espo­
sizione sommaria dei motivi invocati. 
All'istanza deve essere allegato, ove occorra, l'atto di cui è richiesto l'annullamento ovvero, nell'ipotesi 
contemplata dall'articolo 265 del trattato sul funzionamento dell'Unione europea, un documento che 
certifichi la data della richiesta prevista da tale articolo. Se questi documenti non sono stati allegati 
all'istanza, il cancelliere invita l'interessato a produrli entro un termine ragionevole, senza che si possa 
eccepire decadenza qualora la regolarizzazione intervenga dopo la scadenza del termine per ricorrere. 
Articolo 22 
Nei casi contemplati dall'articolo 18 del trattato CEEA, la Corte di giustizia è adita mediante ricorso 
trasmesso al cancelliere. Il ricorso deve contenere l'indicazione del nome e del domicilio del ricor­
rente e della qualità del firmatario, l'indicazione della decisione avverso la quale è proposto ricorso, 
l'indicazione delle parti avverse, l'oggetto della causa, le conclusioni e un'esposizione sommaria dei 
motivi invocati. 
Al ricorso deve essere allegata una copia conforme della decisione del collegio arbitrale che viene 
impugnata. 
Se la Corte rigetta il ricorso, la decisione del collegio arbitrale diventa definitiva. 
Se la Corte annulla la decisione del collegio arbitrale la procedura può essere ripresa, eventualmente, 
a cura di una delle parti in causa, dinanzi al collegio arbitrale. Quest'ultimo deve uniformarsi ai 
principi di diritto enunciati dalla Corte.
IT 7.6.2016 Gazzetta ufficiale dell’Unione europea C 202/215
 
Articolo 23 
Nei casi contemplati dall'articolo 267 del trattato sul funzionamento dell'Unione europea la deci­
sione del giudice nazionale che sospende la procedura e si rivolge alla Corte di giustizia è notificata a 
quest'ultima a cura di tale giudice nazionale. Tale decisione è quindi notificata a cura del cancelliere 
della Corte alle parti in causa, agli Stati membri e alla Commissione, nonché all'istituzione, all'organo 
o all'organismo dell'Unione che ha adottato l'atto di cui si contesta la validità o l'interpretazione. 
Nel termine di due mesi da tale ultima notificazione, le parti, gli Stati membri, la Commissione e, 
quando ne sia il caso, l'istituzione, l'organo o l'organismo dell'Unione che ha adottato l'atto di cui si 
contesta la validità o l'interpretazione ha il diritto di presentare alla Corte memorie ovvero osserva­
zioni scritte. 
Nei casi contemplati dall'articolo 267 del trattato sul funzionamento dell'Unione europea, la deci­
sione del giudice nazionale è inoltre notificata, a cura del cancelliere della Corte, agli Stati parti 
contraenti dell'accordo sullo Spazio economico europeo diversi dagli Stati membri nonché all'Auto­
rità di vigilanza AELS (EFTA) prevista da detto accordo, i quali, entro due mesi dalla notifica, laddove 
si tratti di uno dei settori di applicazione dell'accordo, possono presentare alla Corte memorie ovvero 
osservazioni scritte. 
Quando un accordo relativo ad un determinato settore, concluso dal Consiglio e da uno o più Stati 
terzi, prevede che questi ultimi hanno la facoltà di presentare memorie od osservazioni scritte nel 
caso in cui la Corte sia stata adita da un organo giurisdizionale di uno Stato membro perché si 
pronunci in via pregiudiziale su una questione rientrante nell'ambito di applicazione dell'accordo, 
anche la decisione del giudice nazionale contenente tale questione è notificata agli Stati terzi inte­
ressati che, entro due mesi dalla notifica, possono depositare dinanzi alla Corte memorie od osser­
vazioni scritte. 
Articolo 23 bis (*) 
Nel regolamento di procedura possono essere previsti un procedimento accelerato e, per i rinvii 
pregiudiziali relativi allo spazio di libertà, sicurezza e giustizia, un procedimento d'urgenza. 
Tali procedimenti possono prevedere, per il deposito delle memorie o delle osservazioni scritte, un 
termine più breve di quello previsto all'articolo 23 e, in deroga all'articolo 20, quarto comma, la 
mancanza di conclusioni dell'avvocato generale. 
Il procedimento d'urgenza può prevedere, inoltre, la limitazione delle parti e degli altri interessati di 
cui all'articolo 23 autorizzati a depositare memorie ovvero osservazioni scritte e, in casi di estrema 
urgenza, l'omissione della fase scritta del procedimento.
IT C 202/216 Gazzetta ufficiale dell’Unione europea 7.6.2016
(*) Articolo inserito con decisione 2008/79/CE, Euratom (GU L 24 del 29 gennaio 2008, pag. 42).
 
Articolo 24 
La Corte di giustizia può richiedere alle parti di produrre tutti i documenti e di dare tutte le 
informazioni che essa reputi desiderabili. In caso di rifiuto, ne prende atto. 
La Corte può parimenti richiedere agli Stati membri e alle istituzioni, agli organi o agli organismi che 
non siano parti in causa tutte le informazioni che ritenga necessarie ai fini del processo. 
Articolo 25 
In ogni momento, la Corte di giustizia può affidare una perizia a qualunque persona, ente, ufficio, 
commissione od organo di sua scelta. 
Articolo 26 
Alle condizioni che saranno determinate dal regolamento di procedura si può procedere all'audizione 
di testimoni. 
Articolo 27 
La Corte di giustizia gode, nei confronti dei testimoni non comparsi, dei poteri generalmente 
riconosciuti in materia alle corti e ai tribunali e può infliggere sanzioni pecuniarie, alle condizioni 
che saranno determinate dal regolamento di procedura. 
Articolo 28 
I testimoni e i periti possono essere uditi sotto il vincolo del giuramento, secondo la formula stabilita 
dal regolamento di procedura ovvero secondo le modalità previste dalla legislazione nazionale del 
testimone o del perito. 
Articolo 29 
La Corte di giustizia può ordinare che un testimone o un perito sia udito dall'autorità giudiziaria del 
suo domicilio. 
Tale ordinanza è diretta, per la sua esecuzione, all'autorità giudiziaria competente, alle condizioni 
stabilite dal regolamento di procedura. Gli atti derivanti dall'esecuzione della rogatoria sono rimessi 
alla Corte alle stesse condizioni. 
La Corte sostiene le spese, con riserva di porle, quando ne sia il caso, a carico delle parti. 
Articolo 30 
Ogni Stato membro considera qualsiasi violazione dei giuramenti dei testimoni e dei periti alla 
stregua del corrispondente reato commesso davanti a un tribunale nazionale giudicante in materia 
civile. Su denuncia della Corte di giustizia esso procede contro gli autori di tale reato davanti al 
giudice nazionale competente.
IT 7.6.2016 Gazzetta ufficiale dell’Unione europea C 202/217
 
Articolo 31 
L'udienza è pubblica, salvo decisione contraria presa dalla Corte di giustizia, d'ufficio o su richiesta 
delle parti, per motivi gravi. 
Articolo 32 
Nel corso del dibattimento la Corte di giustizia può interrogare i periti, i testimoni e le parti stesse. 
Tuttavia queste ultime possono provvedere alla propria difesa orale soltanto tramite il proprio 
rappresentante. 
Articolo 33 
Di ogni udienza è redatto un verbale firmato dal presidente e dal cancelliere. 
Articolo 34 
Il ruolo delle udienze è fissato dal presidente. 
Articolo 35 
Le deliberazioni della Corte di giustizia sono e restano segrete. 
Articolo 36 
Le sentenze sono motivate. Esse menzionano i nomi dei giudici che hanno partecipato alla delibe­
razione. 
Articolo 37 
Le sentenze sono firmate dal presidente e dal cancelliere. Esse sono lette in pubblica udienza. 
Articolo 38 
La Corte di giustizia delibera sulle spese. 
Articolo 39 
Il presidente della Corte di giustizia può decidere secondo una procedura sommaria che deroghi, per 
quanto necessario, ad alcune norme contenute nel presente statuto e che sarà fissata dal regolamento 
di procedura, in merito alle conclusioni intese sia ad ottenere la sospensione prevista dall'articolo 278 
del trattato sul funzionamento dell'Unione europea e dall'articolo 157 del trattato CEEA, sia all'ap­
plicazione dei provvedimenti provvisori a norma dell'articolo 279 del trattato sul funzionamento 
dell'Unione europea, sia alla sospensione dell'esecuzione forzata conformemente all'articolo 299, 
quarto comma, del trattato sul funzionamento dell'Unione europea o all'articolo 164, terzo comma, 
del trattato CEEA.
IT C 202/218 Gazzetta ufficiale dell’Unione europea 7.6.2016
 
I poteri di cui al primo comma possono, alle condizioni determinate dal regolamento di procedura, 
essere esercitati dal vicepresidente della Corte di giustizia. 
Il presidente e il vicepresidente, in caso di impedimento, sono sostituiti da un altro giudice alle 
condizioni determinate dal regolamento di procedura. 
L'ordinanza pronunciata dal presidente o dal suo sostituto ha soltanto carattere provvisorio e non 
pregiudica in nulla la decisione della Corte sul merito. 
Articolo 40 
Gli Stati membri e le istituzioni dell'Unione possono intervenire nelle controversie proposte alla 
Corte di giustizia. 
Uguale diritto spetta agli organi e agli organismi dell'Unione e ad ogni altra persona se possono 
dimostrare di avere un interesse alla soluzione della controversia sottoposta alla Corte. Le persone 
fisiche o giuridiche non possono intervenire nelle cause fra Stati membri, fra istituzioni dell'Unione, o 
fra Stati membri da una parte e istituzioni dell'Unione dall'altra. 
Salvo quanto dispone il secondo comma, gli Stati parti contraenti dell'accordo sullo Spazio econo­
mico europeo diversi dagli Stati membri nonché l'Autorità di vigilanza AELS (EFTA) prevista da detto 
accordo possono intervenire nelle controversie proposte alla Corte quando queste riguardano uno dei 
settori di applicazione dello stesso accordo. 
Le conclusioni dell'istanza d'intervento possono avere come oggetto soltanto l'adesione alle conclu­
sioni di una delle parti. 
Articolo 41 
Quando la parte convenuta, regolarmente chiamata in causa, si astiene dal depositare conclusioni 
scritte, la sentenza viene pronunziata in sua contumacia. La sentenza può essere impugnata entro il 
termine di un mese a decorrere dalla sua notificazione. Salvo decisione contraria della Corte di 
giustizia, l'opposizione non sospende l'esecuzione della sentenza pronunziata in contumacia. 
Articolo 42 
Gli Stati membri, le istituzioni, organi e organismi dell'Unione e ogni altra persona fisica o giuridica 
possono, nei casi e alle condizioni che saranno determinati dal regolamento di procedura, proporre 
opposizione di terzo contro le sentenze pronunziate senza che essi siano stati chiamati in causa, 
qualora tali sentenze siano pregiudizievoli ai loro diritti. 
Articolo 43 
In caso di difficoltà sul senso e la portata di una sentenza, spetta alla Corte di giustizia d'interpretarla, 
a richiesta di una parte o di un'istituzione dell'Unione che dimostri di avere a ciò interesse.
IT 7.6.2016 Gazzetta ufficiale dell’Unione europea C 202/219
 
Articolo 44 
La revocazione delle sentenze può essere richiesta alla Corte di giustizia solo in seguito alla scoperta 
di un fatto di natura tale da avere un'influenza decisiva e che, prima della pronunzia della sentenza, 
era ignoto alla Corte e alla parte che domanda la revocazione. 
La procedura di revocazione si apre con una sentenza della Corte che constata espressamente 
l'esistenza di un fatto nuovo, ne riconosce i caratteri che consentono l'adito alla revocazione e 
dichiara per questo motivo ricevibile l'istanza. 
Nessuna istanza di revocazione può essere proposta dopo la scadenza di un termine di dieci anni 
dalla data della sentenza. 
Articolo 45 
Il regolamento di procedura stabilirà termini in ragione della distanza. 
Nessuna decadenza risultante dallo spirare dei termini può essere eccepita quando l'interessato provi 
l'esistenza di un caso fortuito o di forza maggiore. 
Articolo 46 
Le azioni contro l'Unione in materia di responsabilità extracontrattuale si prescrivono in cinque anni 
a decorrere dal momento in cui avviene il fatto che dà loro origine. La prescrizione è interrotta sia 
dall'istanza presentata alla Corte di giustizia, sia dalla preventiva richiesta che il danneggiato può 
rivolgere all'istituzione competente dell'Unione. In quest'ultimo caso l'istanza deve essere proposta nel 
termine di due mesi previsto dall'articolo 263 del trattato sul funzionamento dell'Unione europea; 
sono applicabili, quando ne sia il caso, le disposizioni di cui all'articolo 265, secondo comma, del 
trattato sul funzionamento dell'Unione europea. 
Il presente articolo si applica anche alle azioni contro la Banca centrale europea in materia di 
responsabilità extracontrattuale. 
TITOLO IV 
IL TRIBUNALE 
Articolo 47 
L’articolo 9, primo comma, gli articoli 9 bis, 14 e 15, l’articolo 17, primo, secondo, quarto e quinto 
comma, e l’articolo 18 si applicano al Tribunale e ai suoi membri. 
L'articolo 3, quarto comma, e gli articoli 10, 11 e 14 si applicano, coi necessari adattamenti, al 
cancelliere del Tribunale. 
Articolo 48 
Il Tribunale è composto di: 
a) 40 giudici a decorrere dal 25 dicembre 2015; 
b) 47 giudici a decorrere dal 1° settembre 2016; 
c) due giudici per Stato membro a decorrere dal 1° settembre 2019.
IT C 202/220 Gazzetta ufficiale dell’Unione europea 7.6.2016
 
Articolo 49 
I membri del Tribunale possono essere chiamati ad esercitare le funzioni di avvocato generale. 
L'avvocato generale ha l'ufficio di presentare pubblicamente, con assoluta imparzialità e piena indi­
pendenza, conclusioni motivate su determinate cause sottoposte al Tribunale, per assistere quest'ul­
timo nell'adempimento della sua missione. 
I criteri per la determinazione di dette cause, nonché le modalità di designazione degli avvocati 
generali sono stabiliti dal regolamento di procedura del Tribunale. 
Un membro del Tribunale chiamato ad esercitare le funzioni di avvocato generale in una causa non 
può prendere parte alla decisione di detta causa. 
Articolo 50 
Il Tribunale si riunisce in sezioni, composte di tre o cinque giudici. I giudici eleggono nel loro ambito 
i presidenti delle sezioni. I presidenti delle sezioni di cinque giudici sono eletti per una durata di tre 
anni. Il loro mandato è rinnovabile una volta. 
La composizione delle sezioni e l'assegnazione ad esse delle cause sono disciplinate dal regolamento 
di procedura. In determinati casi disciplinati dal regolamento di procedura il Tribunale può riunirsi in 
seduta plenaria o statuire nella persona di un giudice unico. 
Il regolamento di procedura può inoltre prevedere che il Tribunale si riunisca in grande sezione nei 
casi e alle condizioni da esso definite. 
Articolo 51 
In deroga alla norma di cui all'articolo 256, paragrafo 1, del trattato sul funzionamento dell'Unione 
europea, sono di competenza della Corte di giustizia i ricorsi previsti agli articoli 263 e 265 del 
trattato sul funzionamento dell'Unione europea, proposti da uno Stato membro: 
a) contro un atto o un'astensione dal pronunciarsi del Parlamento europeo o del Consiglio o di 
queste due istituzioni che statuiscono congiuntamente, salvo che si tratti: 
— di decisioni adottate dal Consiglio ai sensi dell'articolo 108, paragrafo 2, terzo comma, del 
trattato sul funzionamento dell'Unione europea; 
— di atti del Consiglio in forza di un suo regolamento concernente misure di difesa commerciale 
ai sensi dell'articolo 207 del trattato sul funzionamento dell'Unione europea; 
— di atti del Consiglio con cui quest'ultimo esercita competenze di esecuzione ai sensi dell'ar­
ticolo 291, paragrafo 2, del trattato sul funzionamento dell'Unione europea;
IT 7.6.2016 Gazzetta ufficiale dell’Unione europea C 202/221
 
b) contro un atto o un'astensione dal pronunciarsi della Commissione ai sensi dell'articolo 331, 
paragrafo 1, del trattato sul funzionamento dell'Unione europea. 
Sono altresì di competenza della Corte i ricorsi, previsti nei medesimi articoli, proposti da un'istitu­
zione dell'Unione contro un atto o un'astensione dal pronunciarsi del Parlamento europeo, del 
Consiglio, di queste due istituzioni che statuiscono congiuntamente, o della Commissione, e da 
un'istituzione dell'Unione contro un atto o un'astensione dal pronunciarsi della Banca centrale 
europea. 
Articolo 52 
Il presidente della Corte di giustizia e il presidente del Tribunale stabiliscono di comune accordo le 
condizioni alle quali funzionari e altri agenti addetti alla Corte possono prestare servizio presso il 
Tribunale onde assicurarne il funzionamento. Taluni funzionari o altri agenti dipendono dal cancel­
liere del Tribunale sotto l'autorità del presidente del Tribunale. 
Articolo 53 
La procedura dinanzi al Tribunale è disciplinata dal titolo III. 
La procedura dinanzi al Tribunale è precisata e completata, per quanto necessario, dal suo regola­
mento di procedura. Il regolamento di procedura può derogare all'articolo 40, quarto comma e 
all'articolo 41 per tener conto delle peculiarità del contenzioso nel settore della proprietà intellet­
tuale. 
In deroga all'articolo 20, quarto comma, l'avvocato generale può presentare per iscritto le sue 
conclusioni motivate. 
Articolo 54 
Se un'istanza o un altro atto processuale destinati al Tribunale sono depositati per errore presso il 
cancelliere della Corte di giustizia, questo li trasmette immediatamente al cancelliere del Tribunale; 
allo stesso modo, se un'istanza o un altro atto processuale destinati alla Corte sono depositati per 
errore presso il cancelliere del Tribunale, questo li trasmette immediatamente al cancelliere della 
Corte. 
Quando il Tribunale constata d'essere incompetente a conoscere di un ricorso che rientri nella 
competenza della Corte, rinvia la causa alla Corte; allo stesso modo, la Corte, quando constata 
che un determinato ricorso rientra nella competenza del Tribunale, rinvia la causa a quest'ultimo, 
che non può in tal caso declinare la propria competenza. 
Quando la Corte e il Tribunale sono investiti di cause che abbiano lo stesso oggetto, sollevino lo 
stesso problema d'interpretazione o mettano in questione la validità dello stesso atto, il Tribunale, 
dopo aver ascoltato le parti, può sospendere il procedimento sino alla pronunzia della sentenza della 
Corte o, laddove si tratti di ricorsi presentati a norma dell'articolo 263 del trattato sul funziona­
mento dell'Unione europea, declinare la propria competenza affinché la Corte possa statuire sui 
ricorsi medesimi. In presenza degli stessi presupposti, la Corte può parimenti decidere di sospendere 
il procedimento dinanzi ad essa proposto; in tal caso prosegue il procedimento dinanzi al Tribunale.
IT C 202/222 Gazzetta ufficiale dell’Unione europea 7.6.2016
 
Quando uno Stato membro e un'istituzione dell'Unione impugnano lo stesso atto, il Tribunale 
declina la propria competenza affinché la Corte possa statuire su tali ricorsi. 
Articolo 55 
Le decisioni del Tribunale che concludono il procedimento, le pronunzie che decidono parzialmente 
la controversia nel merito o che pongono termine ad un incidente di procedura relativo ad un'ec­
cezione di incompetenza o di irricevibilità vengono notificate dal cancelliere del Tribunale a tutte le 
parti come pure a tutti gli Stati membri e alle istituzioni dell'Unione anche qualora non siano parti 
intervenienti nella controversia dinanzi al Tribunale. 
Articolo 56 
Può essere proposta impugnazione dinanzi alla Corte di giustizia, entro un termine di due mesi a 
decorrere dalla notifica della decisione impugnata, contro le decisioni del Tribunale che concludono il 
procedimento nonché contro le pronunzie che decidono parzialmente la controversia nel merito o 
che pongono termine ad un incidente di procedura relativo ad un'eccezione di incompetenza o di 
irricevibilità. 
L'impugnazione può essere proposta da qualsiasi parte che sia rimasta parzialmente o totalmente 
soccombente nelle sue conclusioni. Tuttavia le parti intervenienti diverse dagli Stati membri e dalle 
istituzioni dell'Unione possono proporre impugnazione soltanto qualora la decisione del Tribunale le 
concerna direttamente. 
Ad eccezione delle cause relative a controversie tra l'Unione e i loro agenti, l'impugnazione può 
essere proposta anche dagli Stati membri o dalle istituzioni dell'Unione che non siano intervenuti 
nella controversia dinanzi al Tribunale. In tal caso, gli Stati membri e le istituzioni si trovano in una 
posizione identica a quella di Stati membri o istituzioni che siano intervenuti in primo grado. 
Articolo 57 
Può essere proposta impugnazione dinanzi alla Corte di giustizia contro le decisioni del Tribunale 
che respingono un'istanza d'intervento, entro un termine di due settimane a decorrere dalla notifica 
della decisione di rigetto, da qualsiasi soggetto la cui istanza sia stata respinta. 
Contro le decisioni adottate dal Tribunale ai sensi dell'articolo 278 o 279 o dell'articolo 299, quarto 
comma del trattato sul funzionamento dell'Unione europea, oppure ai sensi dell'articolo 157 o 
dell'articolo 164, terzo comma, del trattato CEEA, può essere proposta impugnazione dinanzi alla 
Corte dalle parti del procedimento entro un termine di due mesi a decorrere dalla notifica delle 
decisioni. 
La Corte provvede conformemente alla procedura di cui all'articolo 39 sull'impugnazione proposta ai 
sensi del primo e secondo comma del presente articolo. 
Articolo 58 
L'impugnazione proposta dinanzi alla Corte di giustizia deve limitarsi ai motivi di diritto. Essa può 
essere fondata su motivi relativi all'incompetenza del Tribunale, a vizi della procedura dinanzi al 
Tribunale recanti pregiudizio agli interessi della parte ricorrente, nonché alla violazione del diritto 
dell'Unione da parte del Tribunale. 
L'impugnazione non può avere ad oggetto unicamente l'onere e l'importo delle spese.
IT 7.6.2016 Gazzetta ufficiale dell’Unione europea C 202/223
 
Articolo 59 
In caso d'impugnazione proposta contro una decisione del Tribunale, il procedimento dinanzi alla 
Corte di giustizia consta di una fase scritta e di una fase orale. La Corte può, sentiti l'avvocato 
generale e le parti, statuire senza trattazione orale, alle condizioni stabilite dal regolamento di 
procedura. 
Articolo 60 
L'impugnazione non ha effetto sospensivo, salvi gli articoli 278 e 279 del trattato sul funzionamento 
dell'Unione europea o l'articolo 157 del trattato CEEA. 
In deroga all'articolo 280 del trattato sul funzionamento dell'Unione europea, le decisioni del 
Tribunale che annullano un regolamento hanno effetto soltanto a decorrere dalla scadenza del 
termine contemplato nell'articolo 56, primo comma, del presente statuto, oppure, se entro tale 
termine è stata proposta impugnazione, a decorrere dal relativo rigetto, salva la facoltà delle parti 
di presentare alla Corte di giustizia, in forza degli articoli 278 e 279 del trattato sul funzionamento 
dell'Unione europea o dell'articolo 157 del trattato CEEA, un'istanza volta alla sospensione dell'ef­
ficacia del regolamento annullato o all'adozione di un qualsiasi altro provvedimento provvisorio. 
Articolo 61 
Quando l'impugnazione è accolta, la Corte di giustizia annulla la decisione del Tribunale. In tal caso, 
essa può statuire definitivamente sulla controversia qualora lo stato degli atti lo consenta, oppure 
rinviare la causa al Tribunale affinché sia decisa da quest'ultimo. 
In caso di rinvio, il Tribunale è vincolato dalla decisione emessa dalla Corte sui punti di diritto. 
Quando un'impugnazione proposta da uno Stato membro o da un'istituzione dell'Unione che non 
sono intervenuti nel procedimento dinanzi al Tribunale è accolta, la Corte può, ove lo reputi 
necessario, precisare gli effetti della decisione annullata del Tribunale che debbono essere considerati 
definitivi nei confronti delle parti della controversia. 
Articolo 62 
Nei casi di cui all'articolo 256, paragrafi 2 e 3, del trattato sul funzionamento dell'Unione europea, il 
primo avvocato generale, allorché ritiene che esista un grave rischio per l'unità o la coerenza del 
diritto dell'Unione, può proporre alla Corte di giustizia di riesaminare la decisione del Tribunale. 
La proposta deve essere presentata entro un mese a decorrere dalla pronuncia della decisione del 
Tribunale. La Corte decide, entro un mese a decorrere dalla proposta presentatale dal primo avvocato 
generale, sull'opportunità o meno di riesaminare la decisione. 
Articolo 62 bis 
La Corte di giustizia decide sulle questioni oggetto di riesame secondo una procedura di urgenza in 
base al fascicolo trasmessole dal Tribunale.
IT C 202/224 Gazzetta ufficiale dell’Unione europea 7.6.2016
 
Gli interessati di cui all'articolo 23 del presente statuto e, nei casi previsti dall'articolo 256, para­
grafo 2, del trattato sul funzionamento dell'Unione europea, le parti nel procedimento dinanzi al 
Tribunale hanno il diritto di depositare dinanzi alla Corte memorie od osservazioni scritte sulle 
questioni oggetto di riesame entro un termine stabilito a tal fine. 
La Corte può decidere di aprire la fase orale prima di statuire. 
Articolo 62 ter 
Nei casi previsti dall'articolo 256, paragrafo 2, del trattato sul funzionamento dell'Unione europea, 
fatti salvi gli articoli 278 e 279 del trattato sul funzionamento dell'Unione europea, la proposta di 
riesame e la decisione di apertura del procedimento di riesame non hanno effetto sospensivo. 
Qualora la Corte di giustizia constati che la decisione del Tribunale pregiudichi l'unità o la coerenza 
del diritto dell'Unione, essa rinvia la causa dinanzi al Tribunale che è vincolato ai punti di diritto 
decisi dalla Corte; la Corte può indicare gli effetti della decisione del Tribunale che devono essere 
considerati definitivi nei riguardi delle parti in causa. Tuttavia, se la soluzione della controversia 
emerge, in considerazione dell'esito del riesame, dagli accertamenti in fatto sui quali è basata la 
decisione del Tribunale, la Corte statuisce in via definitiva. 
Nei casi previsti dall'articolo 256, paragrafo 3, del trattato sul funzionamento dell'Unione europea, in 
mancanza di proposta di riesame o di decisione di apertura del procedimento di riesame, la o le 
soluzioni formulate dal Tribunale alle questioni sottopostegli hanno effetto alla scadenza dei termini 
previsti a tal fine nell'articolo 62, secondo comma. In caso di apertura di un procedimento di 
riesame, la o le soluzioni oggetto di riesame hanno effetto al termine di tale procedimento, a 
meno che la Corte decida diversamente. Se la Corte constata che la decisione del Tribunale pregiudica 
l'unità o la coerenza del diritto dell'Unione, la soluzione formulata dalla Corte in merito alle questioni 
oggetto di riesame si sostituisce a quella del Tribunale. 
TITOLO IV bis 
I TRIBUNALI SPECIALIZZATI 
Articolo 62 quater 
Le disposizioni relative alle competenze, alla composizione, all'organizzazione e alla procedura dei 
tribunali specializzati istituiti sulla base dell'articolo 257 del trattato sul funzionamento dell'Unione 
europea, sono riportate in allegato al presente statuto. 
Il Parlamento europeo e il Consiglio, deliberando conformemente all’articolo 257 del trattato sul 
funzionamento dell’Unione europea, possono assegnare ai tribunali specializzati giudici ad interim 
per supplire all’assenza di giudici che, pur non colpiti da invalidità considerata totale, non siano in 
condizione di partecipare alla definizione delle cause per un periodo di tempo prolungato. In tal caso, 
il Parlamento europeo e il Consiglio stabiliscono le condizioni alle quali i giudici ad interim sono 
nominati, i loro diritti e doveri, le modalità secondo le quali essi esercitano le proprie funzioni e le 
circostanze che pongono fine alle medesime. 
TITOLO V 
DISPOSIZIONI FINALI 
Articolo 63 
I regolamenti di procedura della Corte di giustizia e del Tribunale contengono tutte le disposizioni 
necessarie per applicare e, per quanto necessario, completare il presente statuto.
IT 7.6.2016 Gazzetta ufficiale dell’Unione europea C 202/225
 
Articolo 64 
Le norme relative al regime linguistico applicabile alla Corte di giustizia dell'Unione europea sono 
fissate da un regolamento del Consiglio che delibera all'unanimità. Tale regolamento è adottato su 
richiesta della Corte di giustizia previa consultazione della Commissione e del Parlamento europeo o 
su proposta della Commissione previa consultazione della Corte di giustizia e del Parlamento euro­
peo. 
Fino all'adozione di tali norme, le disposizioni del regolamento di procedura della Corte e del 
regolamento di procedura del Tribunale relative al regime linguistico restano applicabili. In deroga 
agli articoli 253 e 254 del trattato sul funzionamento dell'Unione europea, ogni modifica o abro­
gazione di tali disposizioni richiede l'approvazione unanime del Consiglio. 
ALLEGATO 
IL TRIBUNALE DELLA FUNZIONE PUBBLICA DELL'UNIONE EUROPEA 
Articolo 1 
Il Tribunale della funzione pubblica dell'Unione europea, in seguito denominato "Tribunale della funzione pubblica", è 
competente in primo grado a pronunciarsi in merito alle controversie tra l'Unione e i suoi agenti, ai sensi dell'articolo 270 
del trattato sul funzionamento dell'Unione europea, comprese le controversie tra gli organi o tra gli organismi e il loro 
personale, per le quali la competenza è attribuita alla Corte di giustizia dell'Unione europea. 
Articolo 2 
1. Il Tribunale della funzione pubblica è composto di sette giudici. Ove ciò sia richiesto dalla Corte di giustizia, il 
Consiglio, deliberando a maggioranza qualificata, può aumentare il numero dei giudici. 
I giudici sono nominati per un periodo di sei anni. I giudici uscenti possono essere nuovamente nominati. 
Qualsiasi vacanza sarà coperta con la nomina di un nuovo giudice per un periodo di sei anni. 
2. In aggiunta ai giudici di cui al paragrafo 1, primo comma, sono nominati giudici ad interim per sostituire i giudici 
che, pur non colpiti da invalidità considerata totale, non siano in condizione di partecipare alla definizione delle cause per 
un periodo di tempo prolungato. 
Articolo 3 
1. I giudici sono nominati dal Consiglio, che decide a norma dell'articolo 257, quarto comma, del trattato sul 
funzionamento dell'Unione europea, previa consultazione del comitato previsto dal presente articolo. Nella nomina dei 
giudici, il Consiglio assicura una composizione equilibrata del Tribunale della funzione pubblica secondo una base 
geografica quanto più ampia possibile tra i cittadini degli Stati membri e per quanto concerne gli ordinamenti giuridici 
nazionali rappresentati. 
2. Chiunque abbia la cittadinanza dell'Unione e possieda i requisiti di cui all'articolo 257, quarto comma, del trattato 
sul funzionamento dell'Unione europea, può presentare la propria candidatura. Il Consiglio, deliberando su raccoman­
dazione della Corte di giustizia, fissa i requisiti e le modalità per la presentazione e l'esame delle candidature.
IT C 202/226 Gazzetta ufficiale dell’Unione europea 7.6.2016
 
3. È istituito un comitato composto di sette personalità scelte tra ex membri della Corte di giustizia e del Tribunale e 
tra giuristi di notoria competenza. La designazione dei membri del comitato e le sue norme di funzionamento sono decise 
dal Consiglio, che delibera su raccomandazione del presidente della Corte di giustizia. 
4. Il comitato fornisce un parere sull'idoneità dei candidati all'esercizio delle funzioni di giudice del Tribunale della 
funzione pubblica. Il comitato integra il parere con un elenco di candidati che possiedono un'esperienza di alto livello 
adeguata alla funzione. Tale elenco dovrà comprendere un numero di candidati corrispondente almeno al doppio del 
numero dei giudici che dovranno essere nominati dal Consiglio. 
Articolo 4 
1. I giudici designano tra loro, per tre anni, il presidente del Tribunale della funzione pubblica. Il suo mandato è 
rinnovabile. 
2. Il Tribunale della funzione pubblica si riunisce in sezioni composte di tre giudici. In determinati casi disciplinati dal 
regolamento di procedura, esso può riunirsi in seduta plenaria, in sezioni di cinque giudici o statuire nella persona di un 
giudice unico. 
3. Il presidente del Tribunale della funzione pubblica presiede la seduta plenaria e la sezione composta di cinque 
giudici. I presidenti delle sezioni di tre giudici sono designati in base alle disposizioni previste dal paragrafo 1. Se il 
presidente del Tribunale della funzione pubblica è assegnato ad una sezione composta di tre giudici, egli la presiede. 
4. Il regolamento di procedura disciplina le competenze e il quorum della seduta plenaria, nonché la composizione 
delle sezioni e l'assegnazione ad esse delle cause. 
Articolo 5 
Gli articoli da 2 a 6, gli articoli 14, 15, l'articolo 17, primo, secondo e quinto comma, e l'articolo 18 dello statuto della 
Corte di giustizia dell'Unione europea si applicano al Tribunale della funzione pubblica e ai suoi membri. 
Il giuramento di cui all'articolo 2 dello statuto è prestato dinanzi alla Corte di giustizia e le decisioni di cui agli articoli 3, 
4 e 6 sono adottate da quest'ultima, previa consultazione del Tribunale della funzione pubblica. 
Articolo 6 
1. Il Tribunale della funzione pubblica si avvale dei servizi della Corte di giustizia e del Tribunale. Il presidente della 
Corte di giustizia o, se del caso, il presidente del Tribunale, stabilisce di comune accordo con il presidente del Tribunale 
della funzione pubblica le condizioni alle quali funzionari e altri agenti addetti alla Corte o al Tribunale possono prestare 
servizio presso il Tribunale della funzione pubblica onde assicurarne il funzionamento. Taluni funzionari od altri agenti 
dipendono dal cancelliere del Tribunale della funzione pubblica sotto l'autorità del presidente di detto Tribunale. 
2. Il Tribunale della funzione pubblica nomina il proprio cancelliere, di cui fissa lo statuto. L'articolo 3, quarto 
comma, e gli articoli 10, 11 e 14 dello statuto della Corte di giustizia dell'Unione europea sono applicabili al cancelliere 
di questo Tribunale. 
Articolo 7 
1. La procedura dinanzi al Tribunale della funzione pubblica è disciplinata dal titolo III dello statuto della Corte di 
giustizia dell'Unione europea, ad eccezione degli articoli 22 e 23. Essa è precisata e completata, per quel che necessita, dal 
suo regolamento di procedura. 
2. Le disposizioni relative al regime linguistico del Tribunale si applicano al Tribunale della funzione pubblica.
IT 7.6.2016 Gazzetta ufficiale dell’Unione europea C 202/227
 
3. La fase scritta della procedura comprende la presentazione del ricorso e del controricorso, a meno che il Tribunale 
della funzione pubblica non ritenga necessario un secondo scambio di memorie scritte. In quest'ultimo caso, il Tribunale 
della funzione pubblica, con il consenso delle parti, può decidere di statuire senza trattazione orale. 
4. In ogni fase del procedimento, compreso il deposito del ricorso, il Tribunale della funzione pubblica può esaminare 
le possibilità di una composizione amichevole della controversia e può adoperarsi per agevolare tale soluzione. 
5. Il Tribunale della funzione pubblica statuisce sulle spese. Fatte salve disposizioni particolari del regolamento di 
procedura, la parte soccombente è condannata alle spese, qualora sia stata fatta una domanda in tal senso. 
Articolo 8 
1. Se un'istanza o un altro atto processuale destinati al Tribunale della funzione pubblica sono depositati per errore 
presso il cancelliere della Corte di giustizia o del Tribunale, questo li trasmette immediatamente al cancelliere del Tribunale 
della funzione pubblica. Allo stesso modo, se un'istanza o un altro atto processuale destinati alla Corte o al Tribunale 
sono depositati per errore presso il cancelliere del Tribunale della funzione pubblica, questo li trasmette immediatamente 
al cancelliere della Corte o del Tribunale. 
2. Quando il Tribunale della funzione pubblica constata d'essere incompetente a conoscere di un ricorso che rientri 
nella competenza della Corte o del Tribunale, rinvia la causa alla Corte o al Tribunale. Allo stesso modo, la Corte o il 
Tribunale, quando constata che un determinato ricorso rientra nella competenza del Tribunale della funzione pubblica, 
l'organo giurisdizionale adito rinvia la causa a quest'ultimo, che non può in tal caso declinare la propria competenza. 
3. Quando il Tribunale della funzione pubblica e il Tribunale sono investiti di cause che sollevino lo stesso problema 
d'interpretazione o mettano in questione la validità dello stesso atto, il Tribunale della funzione pubblica, dopo aver 
ascoltato le parti, può sospendere il procedimento sino alla pronunzia della sentenza del Tribunale. 
Quando il Tribunale della funzione pubblica e il Tribunale sono investiti di cause che abbiano il medesimo oggetto, il 
Tribunale della funzione pubblica declina la propria competenza affinché il Tribunale statuisca su tali cause. 
Articolo 9 
Può essere proposta impugnazione dinanzi al Tribunale, entro un termine di due mesi a decorrere dalla notifica della 
decisione impugnata, avverso le decisioni del Tribunale della funzione pubblica che concludono il procedimento, nonché 
avverso le pronunzie che decidono parzialmente la controversia nel merito o che pongono termine ad un incidente di 
procedura relativo ad un'eccezione di incompetenza o di irricevibilità. 
L'impugnazione può essere proposta da qualsiasi parte che sia rimasta parzialmente o totalmente soccombente nelle sue 
conclusioni. Tuttavia le parti intervenienti diverse dagli Stati membri e dalle istituzioni dell'Unione possono proporre 
impugnazione soltanto qualora la decisione del Tribunale della funzione pubblica le concerna direttamente. 
Articolo 10 
1. Può essere proposta impugnazione dinanzi al Tribunale avverso le decisioni del Tribunale della funzione pubblica 
che respingono un'istanza d'intervento, entro un termine di due settimane a decorrere dalla notifica della decisione di 
rigetto, da qualsiasi soggetto la cui istanza sia stata respinta. 
2. Avverso le decisioni adottate dal Tribunale della funzione pubblica ai sensi dell'articolo 278 o 279 o dell'arti­
colo 299, quarto comma, del trattato sul funzionamento dell'Unione europea oppure ai sensi dell'articolo 157 o 
dell'articolo 164, terzo comma, del trattato CEEA, può essere proposta impugnazione dinanzi al Tribunale dalle parti 
del procedimento entro un termine di due mesi a decorrere dalla notifica delle decisioni.
IT C 202/228 Gazzetta ufficiale dell’Unione europea 7.6.2016
 
3. Il presidente del Tribunale può decidere sulle impugnazioni previste ai paragrafi 1 e 2 del presente articolo secondo 
una procedura sommaria che deroghi, per quanto necessario, ad alcune norme contenute nel presente allegato e che sarà 
fissata dal regolamento di procedura del Tribunale. 
Articolo 11 
1. L'impugnazione proposta dinanzi al Tribunale deve limitarsi ai motivi di diritto. Essa può essere fondata su motivi 
relativi all'incompetenza del Tribunale della funzione pubblica, a vizi della procedura dinanzi a detto Tribunale recanti 
pregiudizio agli interessi della parte ricorrente, nonché alla violazione del diritto dell'Unione da parte del Tribunale della 
funzione pubblica. 
2. L'impugnazione non può avere ad oggetto unicamente l'onere e l'importo delle spese. 
Articolo 12 
1. L'impugnazione dinanzi al Tribunale non ha effetto sospensivo, salvi gli articoli 278 e 279 del trattato sul 
funzionamento dell'Unione europea e l'articolo 157 del trattato CEEA. 
2. In caso di impugnazione proposta avverso una decisione del Tribunale della funzione pubblica, il procedimento 
dinanzi al Tribunale consta di una fase scritta e di una fase orale. Alle condizioni stabilite dal regolamento di procedura, il 
Tribunale può, sentite le parti, statuire senza trattazione orale. 
Articolo 13 
1. Quando l'impugnazione è accolta, il Tribunale annulla la decisione del Tribunale della funzione pubblica e statuisce 
sulla controversia. Rinvia la causa al Tribunale della funzione pubblica affinché sia decisa da quest'ultimo, quando la causa 
non è ancora matura per la decisione. 
2. In caso di rinvio, il Tribunale della funzione pubblica è vincolato dalla decisione emessa dal Tribunale sui punti di 
diritto.
IT 7.6.2016 Gazzetta ufficiale dell’Unione europea C 202/229
 
PROTOCOLLO (N. 4) 
SULLO STATUTO DEL SISTEMA EUROPEO DI BANCHE CENTRALI E 
DELLA BANCA CENTRALE EUROPEA 
LE ALTE PARTI CONTRAENTI, 
DESIDERANDO definire lo statuto del Sistema europeo di banche centrali e della Banca centrale 
europea di cui all'articolo 129, paragrafo 2, del trattato sul funzionamento dell'Unione europea, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
CAPO I 
SISTEMA EUROPEO DI BANCHE CENTRALI 
Articolo 1 
Sistema europeo di banche centrali 
Conformemente all'articolo 282, paragrafo 1 del trattato sul funzionamento dell'Unione europea, la 
Banca centrale europea (BCE) e le banche centrali nazionali costituiscono il Sistema europeo di 
banche centrali (SEBC). La BCE e le banche centrali nazionali degli Stati membri la cui moneta è 
l'euro costituiscono l'Eurosistema. 
Il SEBC e la BCE assolvono i loro compiti ed espletano le loro attività conformemente alle dispo­
sizioni dei trattati e del presente statuto. 
CAPO II 
OBIETTIVI E COMPITI DEL SEBC 
Articolo 2 
Obiettivi 
Conformemente agli articoli 127, paragrafo 1 e 282, paragrafo 2, del trattato sul funzionamento 
dell'Unione europea, l'obiettivo principale del SEBC è il mantenimento della stabilità dei prezzi. Fatto 
salvo l'obiettivo della stabilità dei prezzi, esso sostiene le politiche economiche generali dell'Unione al 
fine di contribuire alla realizzazione degli obiettivi dell'Unione definiti nell'articolo 3 del trattato 
sull'Unione europea. Il SEBC agisce in conformità del principio di un'economia di mercato aperta e in 
libera concorrenza, favorendo un'efficace allocazione delle risorse, e rispettando i principi di cui 
all'articolo 119 del trattato sul funzionamento dell'Unione europea.
IT C 202/230 Gazzetta ufficiale dell’Unione europea 7.6.2016
 
Articolo 3 
Compiti 
3.1. Conformemente all'articolo 127, paragrafo 2, del trattato sul funzionamento dell'Unione 
europea, i compiti fondamentali assolti tramite il SEBC sono: 
— definire e attuare la politica monetaria dell'Unione; 
— svolgere le operazioni sui cambi in linea con le disposizioni dell'articolo 219 di detto trattato; 
— detenere e gestire le riserve ufficiali in valuta estera degli Stati membri; 
— promuovere il regolare funzionamento dei sistemi di pagamento. 
3.2. Conformemente all'articolo 127, paragrafo 3, di detto trattato, il terzo trattino dell'arti­
colo 3.1 non pregiudica la detenzione e la gestione, da parte dei governi degli Stati membri, dei 
saldi operativi in valuta estera. 
3.3. Conformemente all'articolo 127, paragrafo 5, di detto trattato, il SEBC contribuisce ad una 
buona conduzione delle politiche perseguite dalle competenti autorità per quanto riguarda la vigi­
lanza prudenziale degli enti creditizi e la stabilità del sistema finanziario. 
Articolo 4 
Funzioni consultive 
Conformemente all'articolo 127, paragrafo 4, del trattato sul funzionamento dell'Unione europea: 
a) la BCE viene consultata: 
— in merito a qualsiasi proposta di atto dell'Unione che rientra nelle sue competenze; 
— dalle autorità nazionali, sui progetti di disposizioni legislative che rientrano nelle sue compe­
tenze, ma entro i limiti e alle condizioni stabiliti dal Consiglio, secondo la procedura di cui 
all'articolo 41; 
b) la BCE può formulare pareri da sottoporre alle istituzioni, agli organi o agli organismi dell'Unione 
o alle autorità nazionali su questioni che rientrano nelle sue competenze. 
Articolo 5 
Raccolta di informazioni statistiche 
5.1. Al fine di assolvere i compiti del SEBC, la BCE, assistita dalle banche centrali nazionali, 
raccoglie le necessarie informazioni statistiche dalle competenti autorità nazionali o direttamente 
dagli operatori economici. A questo fine essa coopera con le istituzioni, gli organi o gli organismi 
dell'Unione e con le competenti autorità degli Stati membri o dei paesi terzi e con le organizzazioni 
internazionali.
IT 7.6.2016 Gazzetta ufficiale dell’Unione europea C 202/231
 
5.2. Le banche centrali nazionali svolgono, per quanto possibile, i compiti di cui all'articolo 5.1. 
5.3. La BCE contribuisce all'armonizzazione, ove necessario, delle norme e delle modalità relative 
alla raccolta, compilazione e distribuzione delle statistiche nelle aree di sua competenza. 
5.4. Il Consiglio, conformemente alla procedura di cui all'articolo 41, determina le persone fisiche 
e giuridiche soggette agli obblighi di riferimento, il regime di riservatezza e le opportune disposizioni 
per assicurarne l'applicazione. 
Articolo 6 
Cooperazione internazionale 
6.1. Nel campo della cooperazione internazionale concernente i compiti affidati al SEBC, la BCE 
decide come il SEBC debba essere rappresentato. 
6.2. La BCE e, con l'autorizzazione di questa, le banche centrali nazionali possono partecipare ad 
istituzioni monetarie internazionali. 
6.3. Gli articoli 6.1 e 6.2 lasciano impregiudicate le disposizioni dell'articolo 138 del trattato sul 
funzionamento dell'Unione europea. 
CAPO III 
ORGANIZZAZIONE DEL SEBC 
Articolo 7 
Indipendenza 
Conformemente all'articolo 130 del trattato sul funzionamento dell'Unione europea, nell'esercizio 
dei poteri e nell'assolvimento dei compiti e dei doveri loro attribuiti dai trattati e dal presente statuto, 
né la BCE, né una banca centrale nazionale, né un membro dei rispettivi organi decisionali possono 
sollecitare o accettare istruzioni dalle istituzioni, dagli organi o dagli organismi dell'Unione, dai 
governi degli Stati membri né da qualsiasi altro organismo. Le istituzioni, gli organi e gli organismi 
dell'Unione nonché i governi degli Stati membri si impegnano a rispettare questo principio e a non 
cercare di influenzare i membri degli organi decisionali della BCE o delle banche centrali nazionali 
nell'assolvimento dei loro compiti. 
Articolo 8 
Principio generale 
Il SEBC è governato dagli organi decisionali della BCE.
IT C 202/232 Gazzetta ufficiale dell’Unione europea 7.6.2016
 
Articolo 9 
La Banca centrale europea 
9.1. La BCE che, conformemente all'articolo 282, paragrafo 3, del trattato sul funzionamento 
dell'Unione europea, ha personalità giuridica, ha in ciascuno degli Stati membri la più ampia capacità 
giuridica riconosciuta alle persone giuridiche dai rispettivi ordinamenti; essa può in particolare 
acquisire o alienare beni mobili e immobili e stare in giudizio. 
9.2. La funzione della BCE è quella di assicurare che i compiti attribuiti al SEBC ai sensi dell'ar­
ticolo 127, paragrafi 2, 3 e 5, di detto trattato siano assolti o mediante le attività proprie secondo 
quanto disposto dal presente statuto, o attraverso le banche centrali nazionali ai sensi degli articoli 
12.1 e 14. 
9.3. Conformemente all'articolo 129, paragrafo 1, di detto trattato, gli organi decisionali della 
BCE sono il consiglio direttivo e il comitato esecutivo. 
Articolo 10 
Il consiglio direttivo 
10.1. Conformemente all'articolo 283, paragrafo 1, del trattato sul funzionamento dell'Unione 
europea, il consiglio direttivo comprende i membri del comitato esecutivo della BCE nonché i 
governatori delle banche centrali nazionali degli Stati membri la cui moneta è l'euro. 
10.2. Ogni membro del consiglio direttivo ha diritto a un voto. A decorrere dalla data in cui il 
numero dei membri del consiglio direttivo ecceda 21, ciascun membro del comitato esecutivo ha 
diritto a un voto e il numero dei governatori con diritto di voto è pari a 15. Questi ultimi diritti di 
voto sono attribuiti e ruotano come di seguito indicato: 
— a decorrere dalla data in cui il numero dei governatori sia superiore a 15 e fino a che non sia pari 
a 22, i governatori stessi sono assegnati a due gruppi, secondo una graduatoria stilata sulla base 
della quota dello Stato membro della rispettiva banca centrale nazionale nel prodotto interno 
lordo aggregato ai prezzi di mercato e nel bilancio totale aggregato delle istituzioni finanziarie 
monetarie degli Stati membri la cui moneta è l'euro. Alle quote nel prodotto interno lordo 
aggregato ai prezzi di mercato e nel bilancio totale aggregato delle istituzioni finanziarie mone­
tarie sono assegnati i pesi, rispettivamente, di 5/6 e 1/6. Il primo gruppo è composto da cinque 
governatori e il secondo da tutti gli altri. La frequenza del diritto di voto dei governatori del 
primo gruppo non può essere inferiore a quella dei governatori del secondo gruppo. Fatto salvo 
quanto disposto nella frase precedente, al primo gruppo sono attribuiti quattro diritti di voto e al 
secondo undici, 
— a decorrere dalla data in cui i governatori siano in numero pari a 22, essi sono assegnati a tre 
gruppi secondo una graduatoria stilata in base ai criteri di cui sopra. Al primo gruppo, costituito 
da cinque governatori, spettano quattro diritti di voto. Al secondo, costituito dalla metà del 
numero totale dei governatori, con un arrotondamento di eventuali numeri frazionari fino 
all'intero successivo, spettano otto diritti di voto. Al terzo gruppo, costituito dai rimanenti 
governatori, spettano tre diritti di voto,
IT 7.6.2016 Gazzetta ufficiale dell’Unione europea C 202/233
 
— all'interno di ciascun gruppo, i governatori esercitano il diritto di voto per uguali periodi di 
tempo, 
— al calcolo delle quote nel prodotto interno lordo aggregato ai prezzi di mercato si applica 
l'articolo 29.2. Il bilancio totale aggregato delle istituzioni finanziarie monetarie è determinato 
in conformità con il quadro statistico applicabile nell'Unione al momento del calcolo, 
— ogniqualvolta il prodotto interno lordo ai prezzi di mercato sia modificato ai sensi dell'arti­
colo 29.3 ovvero ogniqualvolta aumenti il numero dei governatori, la dimensione e/o la com­
posizione dei gruppi sono modificate sulla base dei principi di cui sopra, 
— deliberando a maggioranza dei due terzi di tutti i suoi membri, con o senza diritto di voto, il 
consiglio direttivo adotta tutte le misure necessarie per l'attuazione dei principi di cui sopra e può 
decidere di differire l'avvio del sistema di rotazione fino al momento in cui il numero dei 
governatori non sia superiore a 18. 
Il diritto di voto deve essere esercitato personalmente. In deroga a tale norma, il regolamento interno 
di cui all'articolo 12.3 può prevedere che i membri del consiglio direttivo votino mediante telecon­
ferenza. Tale regolamento prevede inoltre che un membro del consiglio direttivo impossibilitato a 
partecipare alle riunioni per un periodo prolungato possa designare un supplente quale membro del 
consiglio direttivo. 
Le disposizioni dei precedenti paragrafi non hanno effetto sul diritto di voto di ciascun membro del 
consiglio direttivo, avente o meno diritto di voto, ai sensi degli articoli 10.3, 40.2 e 40.3. 
Salvo quanto diversamente disposto dal presente statuto, il consiglio direttivo decide a maggioranza 
semplice dei membri aventi diritto di voto. In caso di parità, prevale il voto del presidente. 
Perché il consiglio direttivo possa votare, deve essere raggiunto un quorum pari ai due terzi dei 
membri aventi diritto di voto. Qualora il quorum non venga raggiunto, il presidente può convocare 
una riunione straordinaria nella quale possono essere prese decisioni senza tener conto del quorum. 
10.3. Per qualsiasi decisione da prendere ai sensi degli articoli 28, 29, 30, 32 e 33, alle votazioni 
in sede di consiglio direttivo si applica una ponderazione in base alle quote del capitale sottoscritto 
della BCE detenute dalle banche centrali nazionali. La ponderazione dei voti dei membri del comitato 
esecutivo è zero. Una decisione che richiede la maggioranza qualificata si considera adottata se i voti 
favorevoli rappresentano almeno due terzi del capitale sottoscritto della BCE e rappresentano almeno 
la metà dei partecipanti al capitale. Se un governatore non può essere presente, può nominare un 
supplente che eserciti il suo voto ponderato. 
10.4. Le riunioni hanno carattere di riservatezza. Il consiglio direttivo può decidere di rendere 
pubblico il risultato delle proprie deliberazioni. 
10.5. Il consiglio direttivo si riunisce almeno dieci volte l'anno.
IT C 202/234 Gazzetta ufficiale dell’Unione europea 7.6.2016
 
Articolo 11 
Il comitato esecutivo 
11.1. Conformemente all'articolo 283, paragrafo 2, primo comma, del trattato sul funzionamento 
dell'Unione europea, il comitato esecutivo comprende il presidente, il vicepresidente e quattro altri 
membri. 
I membri assolvono i loro compiti a tempo pieno. Nessun membro può avere altre occupazioni, 
retribuite o non, a meno che il consiglio direttivo non conceda eccezionalmente una deroga. 
11.2. Conformemente all'articolo 283, paragrafo 2, secondo comma, di detto trattato, il presi­
dente, il vicepresidente e gli altri membri del comitato esecutivo sono nominati tra persone di 
riconosciuta levatura ed esperienza professionale nel settore monetario o bancario dal Consiglio 
europeo che delibera a maggioranza qualificata su raccomandazione del Consiglio previa consulta­
zione del Parlamento europeo e del consiglio direttivo. 
Il loro mandato ha una durata di otto anni e non è rinnovabile. 
Possono essere membri del comitato esecutivo soltanto cittadini degli Stati membri. 
11.3. Le condizioni e le modalità di impiego dei membri del comitato esecutivo, in particolare il 
loro trattamento economico, pensionistico e previdenziale sono oggetto di contratti posti in essere 
con la BCE e sono fissati dal consiglio direttivo su proposta di un comitato comprendente tre 
membri nominati dal consiglio direttivo e tre membri nominati dal Consiglio. I membri del comitato 
esecutivo non hanno diritto di voto sulle materie di cui al presente paragrafo. 
11.4. Qualora un membro del comitato esecutivo non risponda più alle condizioni necessarie 
all'esercizio delle sue funzioni o abbia commesso una colpa grave, può essere dichiarato dimissio­
nario dalla Corte di giustizia su istanza del consiglio direttivo o del comitato esecutivo. 
11.5. Ogni membro del comitato esecutivo presente ha diritto di voto e dispone a tal fine di un 
voto. Salvo diverse disposizioni, il comitato esecutivo delibera a maggioranza semplice dei votanti. In 
caso di parità, prevale il voto del presidente. Le disposizioni per le votazioni sono specificate nelle 
norme procedurali di cui all'articolo 12.3. 
11.6. Il comitato esecutivo è responsabile della gestione degli affari correnti della BCE. 
11.7. Qualsiasi vacanza in seno al comitato esecutivo sarà coperta con la nomina di un nuovo 
membro in conformità dell'articolo 11.2.
IT 7.6.2016 Gazzetta ufficiale dell’Unione europea C 202/235
 
Articolo 12 
Responsabilità degli organi decisionali 
12.1. Il consiglio direttivo adotta gli indirizzi e prende le decisioni necessarie ad assicurare l'as­
solvimento dei compiti affidati al SEBC ai sensi dei trattati e del presente statuto. Il consiglio direttivo 
formula la politica monetaria dell'Unione ivi comprese, a seconda dei casi, le decisioni relative agli 
obiettivi monetari intermedi, ai tassi di interesse guida e all'offerta di riserve nel SEBC e stabilisce i 
necessari indirizzi per la loro attuazione. 
Il comitato esecutivo attua la politica monetaria secondo le decisioni e gli indirizzi stabiliti dal 
consiglio direttivo, impartendo le necessarie istruzioni alle banche centrali nazionali. Al comitato 
esecutivo possono inoltre essere delegati taluni poteri quando lo decide il consiglio direttivo. 
Per quanto possibile ed opportuno, fatto salvo il disposto del presente articolo, la BCE si avvale delle 
banche centrali nazionali per eseguire operazioni che rientrano nei compiti del SEBC. 
12.2. Il comitato esecutivo ha il compito di preparare le riunioni del consiglio direttivo. 
12.3. Il consiglio direttivo adotta il regolamento interno che determina l'organizzazione interna 
della BCE e dei suoi organi decisionali. 
12.4. Le funzioni consultive di cui all'articolo 4 sono esercitate dal consiglio direttivo. 
12.5. Il consiglio direttivo adotta le decisioni di cui all'articolo 6. 
Articolo 13 
Il presidente 
13.1. Il presidente o, in sua assenza, il vicepresidente presiede il consiglio direttivo e il comitato 
esecutivo della BCE. 
13.2. Fatto salvo l'articolo 38, il presidente, o un suo delegato, rappresenta la BCE all'esterno. 
Articolo 14 
Banche centrali nazionali 
14.1. Conformemente all'articolo 131 del trattato sul funzionamento dell'Unione europea, cia­
scuno Stato membro assicura che la propria legislazione nazionale, incluso lo statuto della banca 
centrale nazionale, sarà compatibile con i trattati e con il presente statuto. 
14.2. Gli statuti delle banche centrali nazionali devono prevedere in particolare che la durata del 
mandato del governatore della banca centrale nazionale non sia inferiore a cinque anni.
IT C 202/236 Gazzetta ufficiale dell’Unione europea 7.6.2016
 
Un governatore può essere sollevato dall'incarico solo se non soddisfa più alle condizioni richieste 
per l'espletamento delle sue funzioni o si è reso colpevole di gravi mancanze. Una decisione in questo 
senso può essere portata dinanzi alla Corte di giustizia dal governatore interessato o dal consiglio 
direttivo, per violazione dei trattati o di qualsiasi regola di diritto relativa all'applicazione dei mede­
simi. Tali ricorsi devono essere proposti nel termine di due mesi, secondo i casi, dalla pubblicazione 
della decisione, dalla sua notificazione al ricorrente ovvero, in mancanza, dal giorno in cui il 
ricorrente ne ha avuto conoscenza. 
14.3. Le banche centrali nazionali costituiscono parte integrante del SEBC e agiscono secondo gli 
indirizzi e le istruzioni della BCE. Il consiglio direttivo adotta le misure necessarie per assicurare 
l'osservanza degli indirizzi e delle istruzioni della BCE, richiedendo che gli venga fornita ogni 
necessaria informazione. 
14.4. Le banche centrali nazionali possono svolgere funzioni diverse da quelle specificate nel 
presente statuto a meno che il consiglio direttivo decida, a maggioranza dei due terzi dei votanti, 
che tali funzioni interferiscono con gli obiettivi e i compiti del SEBC. Tali funzioni sono svolte sotto 
la piena responsabilità delle banche centrali nazionali e non sono considerate come facenti parte delle 
funzioni del SEBC. 
Articolo 15 
Obblighi di rendiconto 
15.1. La BCE compila e pubblica rapporti sulle attività del SEBC almeno ogni tre mesi. 
15.2. Un rendiconto finanziario consolidato del SEBC viene pubblicato ogni settimana. 
15.3. Conformemente all'articolo 284, paragrafo 3, del trattato sul funzionamento dell'Unione 
europea, la BCE trasmette al Parlamento europeo, al Consiglio e alla Commissione, nonché al 
Consiglio europeo, una relazione annuale sulle attività del SEBC e sulla politica monetaria dell'anno 
precedente e dell'anno in corso. 
15.4. Le relazioni e i rendiconti di cui al presente articolo sono messi a disposizione dei soggetti 
interessati gratuitamente. 
Articolo 16 
Banconote 
Conformemente all'articolo 128, paragrafo 1, del trattato sul funzionamento dell'Unione europea, il 
consiglio direttivo ha il diritto esclusivo di autorizzare l'emissione di banconote in euro all'interno 
dell'Unione. La BCE e le banche centrali nazionali possono emettere banconote. Le banconote emesse 
dalla BCE e dalle banche centrali nazionali costituiscono le uniche banconote aventi corso legale 
nell'Unione. 
La BCE rispetta per quanto possibile la prassi esistente in materia di emissione e di progettazione di 
banconote.
IT 7.6.2016 Gazzetta ufficiale dell’Unione europea C 202/237
 
CAPO IV 
FUNZIONI MONETARIE E OPERAZIONI DEL SEBC 
Articolo 17 
Conti presso la BCE e le banche centrali nazionali 
Al fine di svolgere le loro operazioni, la BCE e le banche centrali nazionali possono aprire conti 
intestati a enti creditizi, organismi pubblici e altri operatori del mercato e accettare come garanzia 
attività, ivi compresi i titoli scritturali. 
Articolo 18 
Operazioni di credito e di mercato aperto 
18.1. Al fine di perseguire gli obiettivi del SEBC e di assolvere i propri compiti, la BCE e le banche 
centrali nazionali hanno la facoltà di: 
— operare sui mercati finanziari comprando e vendendo a titolo definitivo (a pronti e a termine), 
ovvero con operazioni di pronti contro termine, prestando o ricevendo in prestito crediti e 
strumenti negoziabili, in euro o in altre valute, nonché metalli preziosi, 
— effettuare operazioni di credito con istituti creditizi ed altri operatori di mercato, erogando i 
prestiti sulla base di adeguate garanzie. 
18.2. La BCE stabilisce principi generali per le operazioni di credito e di mercato aperto effettuate 
da essa stessa o dalle banche centrali nazionali, compresi quelli per la comunicazione delle condizioni 
alle quali esse sono disponibili a partecipare a tali operazioni. 
Articolo 19 
Riserve minime 
19.1. Fatto salvo l'articolo 2, la BCE, nel perseguimento degli obiettivi della politica monetaria, ha 
il potere di obbligare gli enti creditizi insediati negli Stati membri a detenere riserve minime in conti 
presso la BCE e le banche centrali nazionali. Regolamenti relativi al calcolo e alla determinazione 
delle riserve obbligatorie minime possono essere emanati dal consiglio direttivo. In caso di inosser­
vanza, la BCE ha la facoltà di imporre interessi a titolo di penalità e altre sanzioni di analogo effetto. 
19.2. Ai fini dell'applicazione del presente articolo il Consiglio, in conformità della procedura 
stabilita nell'articolo 41, definisce la base per le riserve minime e i rapporti massimi ammissibili tra 
dette riserve e la relativa base, nonché le sanzioni appropriate nei casi di inosservanza.
IT C 202/238 Gazzetta ufficiale dell’Unione europea 7.6.2016
 
Articolo 20 
Altri strumenti di controllo monetario 
Il consiglio direttivo può decidere, a maggioranza dei due terzi dei votanti, sull'utilizzo di altri metodi 
operativi di controllo monetario che esso ritenga appropriato, nel rispetto di quanto disposto dal­
l'articolo 2. 
Se tali strumenti impongono obblighi a terzi il Consiglio ne definisce la portata secondo la procedura 
prevista all'articolo 41. 
Articolo 21 
Operazioni con enti pubblici 
21.1. Conformemente all'articolo 123 del trattato sul funzionamento dell'Unione europea, è 
vietata la concessione di scoperti di conto o qualsiasi altra forma di facilitazione creditizia da parte 
della BCE o da parte delle banche centrali nazionali, a istituzioni, organi o organismi dell'Unione, alle 
amministrazioni statali, agli enti regionali, locali o altri enti pubblici, ad altri organismi di settore 
pubblico o ad imprese pubbliche degli Stati membri, così come l'acquisto diretto presso di essi di 
titoli di debito da parte della BCE o delle banche centrali nazionali. 
21.2. La BCE e le banche centrali nazionali possono operare come agenti finanziari per gli 
organismi di cui all'articolo 21.1. 
21.3. Le disposizioni del presente articolo non si applicano agli enti creditizi di proprietà pubblica 
che, nel contesto dell'offerta di riserve da parte delle banche centrali, devono ricevere dalle banche 
centrali nazionali e dalla BCE lo stesso trattamento degli enti creditizi privati. 
Articolo 22 
Sistemi di pagamento e di compensazione 
La BCE e le banche centrali nazionali possono accordare facilitazioni, e la BCE può stabilire rego­
lamenti, al fine di assicurare sistemi di compensazione e di pagamento efficienti e affidabili all'interno 
dell'Unione e nei rapporti con i paesi terzi. 
Articolo 23 
Operazioni esterne 
La BCE e le banche centrali nazionali possono: 
— stabilire relazioni con banche centrali e istituzioni finanziarie di paesi terzi e, se del caso, con 
organizzazioni internazionali; 
— acquistare o vendere a pronti e a termine tutti i tipi di attività in valuta estera e metalli preziosi. Il 
termine attività in valuta estera include i titoli e ogni altra attività nella valuta di qualsiasi paese o 
in unità di conto e in qualsiasi forma essi siano detenuti;
IT 7.6.2016 Gazzetta ufficiale dell’Unione europea C 202/239
 
— detenere e gestire le attività di cui al presente articolo; 
— effettuare tutti i tipi di operazioni bancarie con i paesi terzi e le organizzazioni internazionali, ivi 
incluse le operazioni di credito attive e passive. 
Articolo 24 
Altre operazioni 
In aggiunta alle operazioni derivanti dall'assolvimento dei propri compiti la BCE e le banche centrali 
nazionali possono effettuare operazioni per i loro scopi amministrativi e per il proprio personale. 
CAPO V 
VIGILANZA PRUDENZIALE 
Articolo 25 
Vigilanza prudenziale 
25.1. La BCE può fornire pareri e essere consultata dal Consiglio, dalla Commissione e dalle 
autorità competenti degli Stati membri sul campo d'applicazione e sull'attuazione della legislazione 
dell'Unione relativa alla vigilanza prudenziale sugli enti creditizi e concernente la stabilità del sistema 
finanziario. 
25.2. Conformemente ai regolamenti del Consiglio ai sensi dell'articolo 127, paragrafo 6, del 
trattato sul funzionamento dell'Unione europea, la BCE può svolgere compiti specifici in merito alle 
politiche che riguardano la vigilanza prudenziale degli enti creditizi e delle altre istituzioni finanziarie, 
eccettuate le imprese di assicurazione. 
CAPO VI 
DISPOSIZIONI FINANZIARIE DEL SEBC 
Articolo 26 
Conti finanziari 
26.1. L'esercizio finanziario della BCE e delle banche centrali nazionali ha inizio il 1 o gennaio e 
finisce il 31 dicembre. 
26.2. I conti annuali della BCE sono redatti dal comitato esecutivo secondo i principi stabiliti dal 
consiglio direttivo. I conti annuali sono approvati dal consiglio direttivo e sono in seguito pubblicati. 
26.3. Per fini operativi e di analisi, il comitato esecutivo redige un bilancio consolidato del SEBC, 
comprendente le attività e le passività delle banche centrali nazionali che rientrano nell'ambito del 
SEBC.
IT C 202/240 Gazzetta ufficiale dell’Unione europea 7.6.2016
 
26.4. Per l'applicazione del presente articolo, il consiglio direttivo stabilisce le disposizioni neces­
sarie per uniformare le procedure contabili e di rendiconto riguardanti le operazioni compiute dalle 
banche centrali nazionali. 
Articolo 27 
Revisione dei conti 
27.1. La contabilità della BCE e delle banche centrali nazionali viene verificata da revisori esterni 
indipendenti proposti dal consiglio direttivo ed accettati dal Consiglio. I revisori hanno pieni poteri 
per esaminare tutti i libri e documenti contabili della BCE e delle banche centrali nazionali e per 
essere pienamente informati sulle loro operazioni. 
27.2. Le disposizioni dell'articolo 287 del trattato sul funzionamento dell'Unione europea si 
applicano soltanto ad un esame dell'efficienza operativa della gestione della BCE. 
Articolo 28 
Capitale della BCE 
28.1. Il capitale della BCE è di 5 000 milioni di euro. Il capitale può essere aumentato per 
ammontari eventualmente determinati dal consiglio direttivo, che delibera alla maggioranza qualifi­
cata di cui all'articolo 10.3, entro i limiti e alle condizioni stabiliti dal Consiglio in base alla 
procedura di cui all'articolo 41. 
28.2. Le banche centrali nazionali sono le sole sottoscrittrici e detentrici del capitale della BCE. La 
sottoscrizione del capitale avviene secondo lo schema stabilito conformemente all'articolo 29. 
28.3. Il consiglio direttivo, deliberando alla maggioranza qualificata prevista nell'articolo 10.3, 
determina la misura e la forma nelle quali il capitale è versato. 
28.4. Fatto salvo l'articolo 28.5, le quote del capitale sottoscritto della BCE appartenenti alle 
banche centrali nazionali non possono essere trasferite, vincolate o poste sotto sequestro. 
28.5. Qualora lo schema di cui all'articolo 29 venga modificato, le banche centrali nazionali 
trasferiscono fra di loro quote di capitale nella misura necessaria ad assicurare che la distribuzione 
delle quote corrisponda allo schema modificato. Il consiglio direttivo determina le modalità e le 
condizioni di tali trasferimenti.
IT 7.6.2016 Gazzetta ufficiale dell’Unione europea C 202/241
 
Articolo 29 
Schema di sottoscrizione di capitale 
29.1. Lo schema per la sottoscrizione del capitale della BCE, fissato per la prima volta nel 1998 al 
momento dell'istituzione del SEBC, è determinato assegnando a ciascuna banca centrale nazionale, 
nell'ambito di questo schema, una ponderazione uguale alla somma del: 
— 50% della quota, relativa allo Stato membro di appartenenza, della popolazione dell'Unione nel 
penultimo anno che precede l'istituzione del SEBC, 
— 50% della quota, relativa allo Stato membro di appartenenza, del prodotto interno lordo ai prezzi 
di mercato dell'Unione, registrati negli ultimi cinque anni che precedono il penultimo anno prima 
dell'istituzione del SEBC. 
Le percentuali sono arrotondate per difetto o per eccesso al più vicino multiplo di 0,0001%. 
29.2. I dati statistici da usare per l'applicazione del presente articolo sono predisposti dalla 
Commissione in conformità delle norme adottate dal Consiglio secondo la procedura di cui all'ar­
ticolo 41. 
29.3. Le ponderazioni assegnate alle banche centrali nazionali saranno adattate ogni cinque anni 
dopo l'istituzione del SEBC in modo analogo alle disposizioni di cui all'articolo 29.1. Lo schema 
modificato si applica a decorrere dal primo giorno dell'anno successivo. 
29.4. Il consiglio direttivo prende tutte le altre misure necessarie per l'applicazione del presente 
articolo. 
Articolo 30 
Trasferimento alla BCE di attività di riserva in valuta 
30.1. Fatto salvo il disposto dell'articolo 28, alla BCE vengono conferite da parte delle banche 
centrali nazionali attività di riserva in valute diverse da valute dell'Unione, euro, posizioni di riserva 
sul FMI e DSP, fino ad un ammontare equivalente a 50 000 milioni di euro. Il consiglio direttivo 
decide sulla quota che può essere richiesta dalla BCE dopo che è stata istituita e sugli ammontari che 
possono essere richiesti in epoche successive. La BCE ha il pieno diritto di detenere e gestire le riserve 
in valuta che le vengono trasferite e di utilizzarle per gli scopi indicati nel presente statuto. 
30.2. I contributi di ogni banca centrale nazionale sono fissati in proporzione alla quota del 
capitale sottoscritto della BCE. 
30.3. Ogni banca centrale nazionale ha nei confronti della BCE un credito pari al proprio con­
tributo. Il consiglio direttivo determina la denominazione e la remunerazione di tali crediti. 
30.4. Ulteriori richieste di attività di riserva in valuta oltre il limite previsto dall'articolo 30.1 
possono essere effettuate dalla BCE conformemente all'articolo 30.2, entro i limiti e alle condizioni 
stabiliti dal Consiglio secondo la procedura di cui all'articolo 41.
IT C 202/242 Gazzetta ufficiale dell’Unione europea 7.6.2016
 
30.5. La BCE può detenere e gestire posizioni di riserva sul FMI e DSP e provvedere alla messa in 
comune di tali attività. 
30.6. Il consiglio direttivo prende tutte le altre misure necessarie per l'applicazione del presente 
articolo. 
Articolo 31 
Attività di riserva in valuta estera detenute dalle banche centrali nazionali 
31.1. Le banche centrali nazionali possono compiere operazioni in adempimento dei loro obblighi 
verso organismi internazionali, conformemente all'articolo 23. 
31.2. Tutte le altre operazioni aventi per oggetto attività di riserva in valuta che restano alle 
banche centrali nazionali dopo i trasferimenti di cui all'articolo 30, nonché le operazioni degli Stati 
membri aventi per oggetto le loro attività di riserva in valuta estera dei saldi operativi, eccedenti un 
limite da stabilire nel quadro dell'articolo 31.3, sono soggette all'approvazione della BCE al fine di 
assicurarne la coerenza con le politiche monetaria e del cambio dell'Unione. 
31.3. Il consiglio direttivo definisce indirizzi al fine di facilitare tali operazioni. 
Articolo 32 
Distribuzione del reddito monetario delle banche centrali nazionali 
32.1. Il reddito ottenuto dalle banche centrali nazionali nell'esercizio delle funzioni di politica 
monetaria del SEBC (qui di seguito denominato reddito monetario) viene distribuito alla fine di 
ciascun esercizio in conformità delle disposizioni del presente articolo. 
32.2. L'importo del reddito monetario di ciascuna banca centrale nazionale è pari al reddito annuo 
che essa ottiene dagli attivi detenuti in contropartita delle banconote in circolazione e dei depositi 
costituiti dagli enti creditizi. Questi attivi sono accantonati dalle banche centrali nazionali in con­
formità degli indirizzi determinati dal consiglio direttivo. 
32.3. Se, dopo l'introduzione dell'euro, il consiglio direttivo ritiene che le strutture del bilancio 
delle banche centrali nazionali non consentano l'applicazione dell'articolo 32.2, il consiglio direttivo, 
deliberando a maggioranza qualificata, può decidere che, in deroga all'articolo 32.2, il reddito 
monetario sia calcolato secondo un metodo alternativo per un periodo che non superi i cinque anni. 
32.4. L'ammontare del reddito monetario di ciascuna banca centrale nazionale viene decurtato di 
un importo pari a tutti gli interessi pagati da detta banca centrale sui depositi costituiti dagli enti 
creditizi in conformità dell'articolo 19. 
Il consiglio direttivo può decidere di indennizzare le banche centrali nazionali per le spese sostenute 
in occasione dell'emissione di banconote, o in casi eccezionali, per perdite specifiche relative alle 
operazioni di politica monetaria realizzate per conto del SEBC. L'indennizzo assume la forma che il 
consiglio direttivo ritiene appropriata; questi importi possono essere compensati con il reddito 
monetario delle banche centrali nazionali.
IT 7.6.2016 Gazzetta ufficiale dell’Unione europea C 202/243
 
32.5. La somma dei redditi monetari delle banche centrali nazionali viene ripartita tra le stesse in 
proporzione alle quote versate di capitale della BCE, fatta salva qualsiasi decisione presa dal consiglio 
direttivo in conformità dell'articolo 33.2. 
32.6. La compensazione e il regolamento dei saldi provenienti dalla ripartizione del reddito 
monetario sono effettuati dalla BCE conformemente agli indirizzi fissati dal consiglio direttivo. 
32.7. Il consiglio direttivo adotta tutte le altre misure necessarie per l'applicazione del presente 
articolo. 
Articolo 33 
Ripartizione dei profitti e delle perdite netti della BCE 
33.1. Il profitto netto della BCE deve essere trasferito nell'ordine seguente: 
a) un importo stabilito dal consiglio direttivo, che non può superare il 20% del profitto netto, viene 
trasferito al fondo di riserva generale entro un limite pari al 100% del capitale; 
b) il rimanente profitto netto viene distribuito ai detentori di quote della BCE in proporzione alle 
quote sottoscritte. 
33.2. Qualora la BCE subisca una perdita, essa viene coperta dal fondo di riserva generale della 
BCE, e se necessario, previa decisione del consiglio direttivo, dal reddito monetario dell'esercizio 
finanziario pertinente in proporzione e nei limiti degli importi ripartiti tra le banche centrali nazio­
nali conformemente all'articolo 32.5. 
CAPO VII 
DISPOSIZIONI GENERALI 
Articolo 34 
Atti giuridici 
34.1. Conformemente all'articolo 132 del trattato sul funzionamento dell'Unione europea, la BCE: 
— stabilisce i regolamenti nella misura necessaria per assolvere i compiti definiti nell'articolo 3.1, 
primo trattino, negli articoli 19.1, 22 o 25.2 e nei casi che sono previsti negli atti del Consiglio di 
cui all'articolo 41; 
— prende le decisioni necessarie per assolvere i compiti attribuiti al SEBC in virtù dei trattati e del 
presente statuto; 
— formula raccomandazioni o pareri. 
34.2. La BCE può decidere di pubblicare le sue decisioni, le sue raccomandazioni ed i suoi pareri.
IT C 202/244 Gazzetta ufficiale dell’Unione europea 7.6.2016
 
34.3. Entro i limiti e alle condizioni stabiliti dal Consiglio in conformità della procedura di cui 
all'articolo 41, la BCE ha il potere di infliggere alle imprese ammende o penalità di mora in caso di 
inosservanza degli obblighi imposti dai regolamenti e dalle decisioni da essa adottati. 
Articolo 35 
Controllo giudiziario e materie connesse 
35.1. Gli atti o le omissioni della BCE sono soggetti ad esame o interpretazione da parte della 
Corte di giustizia dell'Unione europea nei casi ed alle condizioni stabiliti dai trattati. La BCE può 
avviare un'azione giudiziaria nei casi ed alle condizioni stabiliti dai trattati. 
35.2. Controversie tra, da un lato, la BCE e, dall'altro, i suoi creditori, debitori o qualsiasi altra 
persona sono decise dai tribunali nazionali competenti, salvo nei casi in cui la giurisdizione sia 
attribuita alla Corte di giustizia dell'Unione europea. 
35.3. La BCE è soggetta al regime di responsabilità previsto dall'articolo 340 del trattato sul 
funzionamento dell'Unione europea. Le banche centrali nazionali sono responsabili conformemente 
alle rispettive legislazioni nazionali. 
35.4. La Corte di giustizia dell'Unione europea è competente a giudicare in virtù di una clausola 
compromissoria contenuta in un contratto di diritto privato o di diritto pubblico stipulato dalla BCE 
o per suo conto. 
35.5. La decisione della BCE di portare una controversia dinanzi alla Corte di giustizia dell'Unione 
europea è presa dal consiglio direttivo. 
35.6. La Corte di giustizia dell'Unione europea ha giurisdizione nei casi di controversia relativi 
all'adempimento da parte di una banca centrale nazionale di obblighi derivanti dai trattati e dal 
presente statuto. La BCE, se ritiene che una banca centrale nazionale non abbia adempiuto agli 
obblighi derivanti dai trattati e dal presente statuto, può formulare un parere motivato sulla questione 
dopo aver dato alla banca centrale nazionale di cui trattasi l'opportunità di presentare osservazioni. 
Se la banca centrale nazionale in questione non si conforma al parere entro il termine fissato dalla 
BCE, quest'ultima può portare la questione dinanzi alla Corte di giustizia dell'Unione europea. 
Articolo 36 
Personale 
36.1. Il consiglio direttivo, su proposta del comitato esecutivo, stabilisce le condizioni di impiego 
dei dipendenti della BCE. 
36.2. La Corte di giustizia dell'Unione europea ha giurisdizione su tutte le controversie fra la BCE 
e i propri dipendenti nei limiti e alle condizioni stabiliti nelle condizioni di impiego.
IT 7.6.2016 Gazzetta ufficiale dell’Unione europea C 202/245
 
Articolo 37 (ex articolo 38) 
Segreto professionale 
37.1. I membri degli organi decisionali e il personale della BCE e delle banche centrali nazionali 
hanno il dovere, anche dopo aver cessato le proprie funzioni, di non rivelare le informazioni coperte 
dall'obbligo del segreto professionale. 
37.2. Le persone che hanno accesso ai dati coperti da una normativa dell'Unione che imponga 
uno specifico obbligo di riservatezza sono soggette all'applicazione di tali norme. 
Articolo 38 (ex articolo 39) 
Poteri di firma 
La BCE è giuridicamente vincolata nei confronti di terzi dal suo presidente o due membri del 
comitato esecutivo ovvero dalla firma di due membri del personale della BCE che siano stati 
debitamente autorizzati dal presidente a firmare per conto della BCE. 
Articolo 39 (ex articolo 40) 
Privilegi e immunità 
La BCE beneficia sul territorio degli Stati membri dei privilegi e delle immunità necessari per 
l'assolvimento dei propri compiti, alle condizioni previste dal protocollo sui privilegi e sulle immunità 
dell'Unione europea. 
CAPO VIII 
MODIFICAZIONE DELLO STATUTO E LEGISLAZIONE COMPLEMENTARE 
Articolo 40 (ex articolo 41) 
Procedura di modificazione semplificata 
40.1. Conformemente all'articolo 129, paragrafo 3, del trattato sul funzionamento dell'Unione 
europea, gli articoli 5.1, 5.2, 5.3, 17, 18, 19.1, 22, 23, 24, 26, 32.2, 32.3, 32.4, 32.6, 33.1, lettera 
a), e 36 del presente statuto possono essere modificati dal Parlamento europeo e dal Consiglio, che 
deliberano secondo la procedura legislativa ordinaria su raccomandazione della BCE, previa consul­
tazione della Commissione, ovvero su proposta della Commissione, previa consultazione della BCE. 
40.2. L'articolo 10.2 può essere modificato da una decisione del Consiglio europeo, che delibera 
all'unanimità, su raccomandazione della Banca centrale europea e previa consultazione del Parla­
mento europeo e della Commissione, oppure su raccomandazione della Commissione e previa 
consultazione del Parlamento europeo e della Banca centrale europea. Le modifiche entrano in vigore 
solo dopo essere state approvate dagli Stati membri conformemente alle loro rispettive norme 
costituzionali.
IT C 202/246 Gazzetta ufficiale dell’Unione europea 7.6.2016
 
40.3. Una raccomandazione presentata dalla BCE ai sensi del presente articolo richiede una 
decisione unanime da parte del consiglio direttivo. 
Articolo 41 (ex articolo 42) 
Legislazione complementare 
Conformemente all'articolo 129, paragrafo 4, del trattato sul funzionamento dell'Unione europea il 
Consiglio, deliberando su proposta della Commissione e previa consultazione del Parlamento europeo 
e della BCE, o su raccomandazione della BCE e previa consultazione del Parlamento europeo e della 
Commissione, adotta le disposizioni di cui agli articoli 4, 5.4, 19.2, 20, 28.1, 29.2, 30.4 e 34.3 del 
presente statuto. 
CAPO IX 
DISPOSIZIONI TRANSITORIE E DISPOSIZIONI VARIE PER IL SEBC 
Articolo 42 (ex articolo 43) 
Disposizioni generali 
42.1. Una deroga di cui all'articolo 139 del trattato sul funzionamento dell'Unione europea 
comporta che i seguenti articoli del presente statuto non conferiscono nessun diritto o non impon­
gono alcun obbligo agli Stati membri interessati: 3, 6, 9.2, 12.1, 14.3, 16, 18, 19, 20, 22, 23, 26.2, 
27, 30, 31, 32, 33, 34 e 49. 
42.2. Le banche centrali degli Stati membri con deroga, come specificato nell'articolo 139 di 
detto trattato, mantengono i loro poteri nel settore della politica monetaria in base ai rispettivi diritti 
nazionali. 
42.3. Conformemente all'articolo 139 di detto trattato l'espressione "Stati membri" equivale a 
"Stati membri la cui moneta è l'euro" nei seguenti articoli del presente statuto: 3, 11.2 e 19. 
42.4. L'espressione "banche centrali nazionali" equivale a "banche centrali degli Stati membri la 
cui moneta è l'euro" nei seguenti articoli del presente statuto: 9.2, 10.2, 10.3, 12.1, 16, 17, 18, 22, 
23, 27, 30, 31, 32, 33.2 e 49. 
42.5. Negli articoli 10.3 e 33.1 per "partecipanti al capitale" si intendono le banche centrali degli 
Stati membri la cui moneta è l'euro. 
42.6. Negli articoli 10.3 e 30.2 per "capitale sottoscritto" si intende capitale della BCE sottoscritto 
dalle banche centrali degli Stati membri la cui moneta è l'euro.
IT 7.6.2016 Gazzetta ufficiale dell’Unione europea C 202/247
 
Articolo 43 (ex articolo 44) 
Compiti transitori della BCE 
La BCE assume i compiti svolti un tempo dall'IME di cui all'articolo 141, paragrafo 2 del trattato sul 
funzionamento dell'Unione europea che, a causa delle deroghe di uno o più Stati membri, devono 
essere ancora adempiuti dopo l'introduzione dell'euro. 
La BCE fornisce pareri nella fase di preparazione dell'abrogazione delle deroghe di cui all'articolo 140 
di detto trattato. 
Articolo 44 (ex articolo 45) 
Consiglio generale della BCE 
44.1. Fatto salvo l'articolo 129, paragrafo 1, del trattato sul funzionamento dell'Unione europea, 
il consiglio generale è costituito come terzo organo decisionale della BCE. 
44.2. Il consiglio generale comprende il presidente e il vicepresidente della BCE e i governatori 
delle banche centrali nazionali. Gli altri membri del comitato esecutivo possono partecipare, senza 
diritto di voto, alle riunioni del consiglio generale. 
44.3. Le responsabilità del consiglio generale sono elencate per esteso nell'articolo 46 del presente 
statuto. 
Articolo 45 (ex articolo 46) 
Regolamento interno del consiglio generale 
45.1. Il consiglio generale è presieduto dal presidente o, in sua assenza, dal vicepresidente della 
BCE. 
45.2. Il presidente del Consiglio e un membro della Commissione possono partecipare, senza 
diritto di voto, alle riunioni del consiglio generale. 
45.3. Il presidente prepara le riunioni del consiglio generale. 
45.4. In deroga all'articolo 12.3, il consiglio generale adotta il proprio regolamento interno. 
45.5. Le funzioni del segretariato del consiglio generale sono svolte dalla BCE. 
Articolo 46 (ex articolo 47) 
Responsabilità del consiglio generale 
46.1. Il consiglio generale: 
— svolge i compiti previsti all'articolo 43; 
— partecipa alle funzioni consultive di cui agli articoli 4 e 25.1.
IT C 202/248 Gazzetta ufficiale dell’Unione europea 7.6.2016
 
46.2. Il consiglio generale concorre: 
— alla raccolta di informazioni statistiche come previsto all'articolo 5; 
— alla compilazione dei rapporti e rendiconti della BCE di cui all'articolo 15; 
— alla fissazione delle norme necessarie per l'applicazione dell'articolo 26 come previsto all'arti­
colo 26.4; 
— all'adozione di tutte le ulteriori misure necessarie all'applicazione dell'articolo 29 come previsto 
all'articolo 29.4, 
— alla fissazione delle condizioni di impiego dei dipendenti della BCE di cui all'articolo 36. 
46.3. Il consiglio generale contribuisce ai necessari preparativi per fissare irrevocabilmente i tassi 
di cambio delle monete degli Stati membri con deroga rispetto all'euro, come previsto dall'arti­
colo 140, paragrafo 3, del trattato sul funzionamento dell'Unione europea. 
46.4. Il consiglio generale è informato dal presidente della BCE in merito alle decisioni del 
consiglio direttivo. 
Articolo 47 (ex articolo 48) 
Disposizioni transitorie per il capitale della BCE 
Conformemente all'articolo 29.1, a ciascuna banca centrale nazionale viene assegnata una ponde­
razione nell'ambito dello schema per la sottoscrizione del capitale della BCE. In deroga all'arti­
colo 28.3, le banche centrali degli Stati membri con deroga non versano il capitale da loro sotto­
scritto a meno che il consiglio generale decida, ad una maggioranza che rappresenta almeno due terzi 
del capitale sottoscritto della BCE ed almeno la metà dei partecipanti al capitale, che una percentuale 
minima deve essere versata come contributo ai costi operativi della BCE. 
Articolo 48 (ex articolo 49) 
Versamento differito del capitale, delle riserve e degli accantonamenti della BCE 
48.1. La banca centrale di uno Stato membro la cui deroga sia stata abrogata, versa la quota del 
capitale della BCE da essa sottoscritta nella stessa misura delle altre banche centrali degli Stati membri 
la cui moneta è l'euro e trasferisce alla BCE attività di riserva in valuta estera conformemente 
all'articolo 30.1. La somma da trasferire è determinata moltiplicando il valore in euro, ai tassi di 
cambio correnti delle attività di riserva in valuta estera già trasferite alla BCE conformemente 
all'articolo 30.1, per il rapporto tra il numero di quote sottoscritte dalla banca centrale nazionale 
in questione e il numero di quote già versate dalle altre banche centrali nazionali. 
48.2. Oltre al versamento da effettuare conformemente all'articolo 48.1, la banca centrale inte­
ressata contribuisce alle riserve della BCE, agli accantonamenti equiparabili a riserve e all'importo 
ancora da assegnare alle riserve e agli accantonamenti corrispondente al saldo del conto profitti e 
perdite quale risulta al 31 dicembre dell'anno che precede l'abrogazione della deroga. La somma da
IT 7.6.2016 Gazzetta ufficiale dell’Unione europea C 202/249
 
versare come contributo viene fissata moltiplicando l'importo delle riserve, come sopra definito e 
dichiarato nel bilancio approvato della BCE, per il rapporto tra il numero di quote sottoscritte dalla 
banca centrale interessata e il numero di quote già versate dalle altre banche centrali. 
48.3. Al momento in cui uno o più paesi diventano Stati membri e le rispettive banche centrali 
diventano parte del SEBC, il capitale sottoscritto della BCE e il limite dell'importo delle attività di 
riserva in valuta estera che possono essere trasferite alla BCE sono aumentati automaticamente. 
L'aumento è determinato moltiplicando i rispettivi importi esistenti in tale momento per il rapporto, 
nell'ambito dello schema esteso di sottoscrizione di capitale, tra la ponderazione assegnata alle 
banche centrali nazionali interessate che accedono e la ponderazione assegnata alle banche centrali 
nazionali già membri del SEBC. La ponderazione assegnata a ciascuna banca centrale nazionale nello 
schema di sottoscrizione del capitale è calcolata per analogia con quanto previsto dall'articolo 29.1 e 
conformemente alle disposizioni dell'articolo 29.2. I periodi di riferimento da utilizzare per i dati 
statistici sono identici a quelli applicati per l'ultimo adeguamento quinquennale delle ponderazioni di 
cui all'articolo 29.3. 
Articolo 49 (ex articolo 52) 
Scambio di banconote in valute degli Stati membri 
In seguito alla fissazione irrevocabile dei tassi di cambio, conformemente all'articolo 140, para­
grafo 3 del trattato sul funzionamento dell'Unione europea, il consiglio direttivo adotta le misure 
necessarie per assicurare che le banconote in valute con tassi di cambio irrevocabilmente fissati 
vengano cambiate dalle banche centrali nazionali al loro rispettivo valore di parità. 
Articolo 50 (ex articolo 53) 
Applicabilità delle disposizioni transitorie 
Gli articoli da 42 a 47 si applicano se e fintantoché esistono Stati membri con deroga.
IT C 202/250 Gazzetta ufficiale dell’Unione europea 7.6.2016
 
PROTOCOLLO (N. 5) 
SULLO STATUTO DELLA BANCA EUROPEA PER GLI INVESTIMENTI 
LE ALTE PARTI CONTRAENTI, 
DESIDERANDO stabilire lo statuto della Banca europea per gli investimenti, contemplato dall'arti­
colo 308 del trattato sul funzionamento dell'Unione europea, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
La Banca europea per gli investimenti istituita dall'articolo 308 del trattato sul funzionamento 
dell'Unione europea, in seguito denominata la "Banca", è costituita ed esercita le proprie funzioni 
e la sua attività conformemente alle disposizioni dei trattati e del presente statuto. 
Articolo 2 
I compiti della Banca sono definiti dall'articolo 309 del trattato sul funzionamento dell'Unione 
europea. 
Articolo 3 
Conformemente all'articolo 308 del trattato sul funzionamento dell'Unione europea, i membri della 
Banca sono gli Stati membri. 
Articolo 4 
1. Il capitale della Banca è di 233 247 390 000 EUR; le quote sottoscritte rispettivamente dagli 
Stati membri sono le seguenti: 
Germania 37 578 019 000 
Francia 37 578 019 000 
Italia 37 578 019 000 
Regno Unito 37 578 019 000 
Spagna 22 546 811 500 
Belgio 10 416 365 500 
Paesi Bassi 10 416 365 500 
Svezia 6 910 226 000 
Danimarca 5 274 105 000 
Austria 5 170 732 500 
Polonia 4 810 160 500 
Finlandia 2 970 783 000
IT 7.6.2016 Gazzetta ufficiale dell’Unione europea C 202/251
 
Grecia 2 825 416 500 
Portogallo 1 820 820 000 
Repubblica ceca 1 774 990 500 
Ungheria 1 679 222 000 
Irlanda 1 318 525 000 
Romania 1 217 626 000 
Croazia 854 400 000 
Slovacchia 604 206 500 
Slovenia 560 951 500 
Bulgaria 410 217 500 
Lituania 351 981 000 
Lussemburgo 263 707 000 
Cipro 258 583 500 
Lettonia 214 805 000 
Estonia 165 882 000 
Malta 98 429 500 
Gli Stati membri sono responsabili soltanto fino a concorrenza dell'ammontare della loro quota di 
capitale sottoscritto e non versato. 
2. L'ammissione di un nuovo membro determina un aumento del capitale sottoscritto pari al 
conferimento del nuovo membro. 
3. Il consiglio dei governatori, deliberando all'unanimità, può decidere un aumento del capitale 
sottoscritto. 
4. La quota di capitale sottoscritta non è cedibile, non può essere costituita in garanzia né è 
sequestrabile. 
Articolo 5 
1. Il capitale sottoscritto è versato dagli Stati membri nella misura del 5% in media degli importi 
fissati all'articolo 4, paragrafo 1. 
2. In caso di aumento del capitale sottoscritto il consiglio dei governatori, deliberando all'unani­
mità, fissa la percentuale che deve essere versata e le modalità del versamento. I versamenti in 
numerario sono fatti esclusivamente in euro. 
3. Il consiglio di amministrazione può esigere il versamento del saldo del capitale sottoscritto, 
sempreché tale versamento sia necessario per far fronte alle obbligazioni della Banca. 
Il versamento è effettuato da ciascuno Stato membro proporzionalmente alla sua quota di capitale 
sottoscritto.
IT C 202/252 Gazzetta ufficiale dell’Unione europea 7.6.2016
 
Articolo 6 
(ex articolo 8) 
La Banca è amministrata e gestita da un consiglio dei governatori, un consiglio di amministrazione e 
un comitato direttivo. 
Articolo 7 
(ex articolo 9) 
1. Il consiglio dei governatori è composto dei ministri designati dagli Stati membri. 
2. Il consiglio dei governatori fissa le direttive generali relative alla politica creditizia della Banca 
conformemente agli obiettivi dell'Unione. Il consiglio dei governatori vigila sull'esecuzione di tali 
direttive. 
3. Inoltre, il consiglio dei governatori: 
a) decide dell'aumento del capitale sottoscritto, conformemente all'articolo 4, paragrafo 3, e all'ar­
ticolo 5, paragrafo 2, 
b) ai fini dell'articolo 9, paragrafo 1, determina i principi applicabili alle operazioni di finanziamento 
nell'ambito dei compiti della Banca, 
c) esercita i poteri previsti dagli articoli 9 e 11 per la nomina e le dimissioni d'ufficio dei membri del 
consiglio di amministrazione e del comitato direttivo, come pure quelli previsti dall'articolo 11, 
paragrafo 1, secondo comma, 
d) decide in merito alla concessione dei finanziamenti per operazioni di investimento da realizzare in 
tutto o in parte fuori dal territorio degli Stati membri, conformemente all'articolo 16, para­
grafo 1, 
e) approva la relazione annuale redatta dal consiglio di amministrazione, 
f) approva il bilancio annuo nonché il conto profitti e perdite, 
g) esercita gli altri poteri e attribuzioni conferiti dal presente statuto, 
h) approva il regolamento interno della Banca. 
4. Il consiglio dei governatori è competente a prendere, all'unanimità, nell'ambito dei trattati e del 
presente statuto tutte le decisioni relative alla sospensione dell'attività della Banca e alla sua eventuale 
liquidazione.
IT 7.6.2016 Gazzetta ufficiale dell’Unione europea C 202/253
 
Articolo 8 
(ex articolo 10) 
Salvo contraria disposizione del presente statuto, le decisioni del consiglio dei governatori sono prese 
a maggioranza dei membri che lo compongono. Tale maggioranza dovrà rappresentare almeno il 
50% del capitale sottoscritto. 
La maggioranza qualificata richiede diciotto voti e il 68% del capitale sottoscritto. 
Le astensioni di membri presenti o rappresentati non ostano all'adozione delle deliberazioni che 
richiedono l'unanimità. 
Articolo 9 
(ex articolo 11) 
1. Il consiglio di amministrazione decide in merito alla concessione di finanziamenti, in partico­
lare sotto forma di crediti e di garanzie, e alla conclusione di prestiti; fissa il saggio d'interesse per i 
prestiti nonché le commissioni e gli altri oneri. Sulla base di una decisione adottata a maggioranza 
qualificata, può delegare alcune delle sue attribuzioni al comitato direttivo. Determina le condizioni e 
modalità di tale delega e soprintende alla sua esecuzione. 
Il consiglio di amministrazione controlla la sana amministrazione della Banca; assicura la conformità 
della gestione della Banca con le disposizioni dei trattati e dello statuto e con le direttive generali 
stabilite dal consiglio dei governatori. 
Alla chiusura dell'esercizio, il consiglio di amministrazione è tenuto a sottoporre al consiglio dei 
governatori una relazione ed a pubblicarla dopo l'approvazione. 
2. Il consiglio di amministrazione è composto di ventinove amministratori e di diciannove so­
stituti. 
Gli amministratori sono nominati per un periodo di cinque anni dal consiglio dei governatori; un 
amministratore è designato da ciascuno Stato membro e un amministratore è designato dalla Com­
missione. 
I sostituti sono nominati per un periodo di cinque anni dal consiglio dei governatori in ragione di: 
— due sostituti designati dalla Repubblica federale di Germania, 
— due sostituti designati dalla Repubblica francese, 
— due sostituti designati dalla Repubblica italiana, 
— due sostituti designati dal Regno Unito di Gran Bretagna e Irlanda del Nord, 
— un sostituto designato di comune accordo dal Regno di Spagna e dalla Repubblica portoghese,
IT C 202/254 Gazzetta ufficiale dell’Unione europea 7.6.2016
 
— un sostituto designato di comune accordo dal Regno del Belgio, dal Granducato di Lussemburgo 
e dal Regno dei Paesi Bassi, 
— due sostituti designati di comune accordo dal Regno di Danimarca, dalla Repubblica ellenica, 
dall'Irlanda e dalla Romania, 
— due sostituti designati di comune accordo dalla Repubblica di Estonia, dalla Repubblica di 
Lettonia, dalla Repubblica di Lituania, dalla Repubblica d'Austria, dalla Repubblica di Finlandia 
e dal Regno di Svezia, 
— quattro sostituti designati di comune accordo dalla Repubblica di Bulgaria, dalla Repubblica ceca, 
dalla Repubblica di Croazia, dalla Repubblica di Cipro, dalla Repubblica di Ungheria, dalla 
Repubblica di Malta, dalla Repubblica di Polonia, dalla Repubblica di Slovenia e dalla Repubblica 
slovacca, 
— un sostituto designato dalla Commissione. 
Il consiglio di amministrazione coopta sei esperti senza diritto di voto: tre in qualità di membri e tre 
in qualità di sostituti. 
Il mandato degli amministratori e dei sostituti è rinnovabile. 
Il regolamento interno fissa le modalità di partecipazione alle sedute del consiglio di amministrazione 
e le disposizioni applicabili ai sostituti e agli esperti cooptati. 
Il presidente, o in sua assenza uno dei vicepresidenti del comitato direttivo, presiede le sedute del 
consiglio d'amministrazione senza partecipare alle votazioni. 
I membri del consiglio d'amministrazione sono scelti tra personalità che offrano ogni garanzia di 
indipendenza e di competenza; essi sono responsabili soltanto nei confronti della Banca. 
3. Soltanto nel caso che un amministratore non risponda più ai requisiti necessari all'esercizio 
delle sue funzioni, il consiglio dei governatori, deliberando a maggioranza qualificata, potrà dichia­
rarlo dimissionario d'ufficio. 
La mancata approvazione della relazione annuale provoca le dimissioni del consiglio d'amministra­
zione. 
4. In caso di vacanza, a seguito di decesso oppure di dimissioni volontarie, d'ufficio o collettive, si 
provvede alla sostituzione secondo le norme di cui al paragrafo 2. Salvo nei casi di rinnovamento 
generale, i membri sono sostituiti per la restante durata del mandato. 
5. Il consiglio dei governatori stabilisce la retribuzione dei membri del consiglio d'amministrazio­
ne. Esso definisce le eventuali incompatibilità con le funzioni di amministratore e di sostituto.
IT 7.6.2016 Gazzetta ufficiale dell’Unione europea C 202/255
 
Articolo 10 
(ex articolo 12) 
1. Ogni amministratore dispone di un voto nel consiglio di amministrazione. Egli può delegare il 
suo voto in tutti i casi, secondo modalità che saranno stabilite dal regolamento interno della Banca. 
2. Salvo disposizione contraria del presente statuto, le decisioni del consiglio di amministrazione 
sono prese a maggioranza di almeno un terzo dei membri del consiglio aventi voto deliberativo che 
rappresentino almeno il cinquanta per cento (50%) del capitale sottoscritto. La maggioranza quali­
ficata richiede diciotto voti e il sessantotto per cento (68%) del capitale sottoscritto. Il regolamento 
interno della Banca fissa il numero legale necessario per la validità delle deliberazioni del consiglio di 
amministrazione. 
Articolo 11 
(ex articolo 13) 
1. Il comitato direttivo è composto di un presidente e di otto vicepresidenti nominati per un 
periodo di sei anni dal consiglio dei governatori, su proposta del consiglio di amministrazione. Il loro 
mandato è rinnovabile. 
Il consiglio dei governatori, deliberando all'unanimità, può modificare il numero dei membri del 
comitato direttivo. 
2. Su proposta del consiglio d'amministrazione, che abbia deliberato a maggioranza qualificata, il 
consiglio dei governatori, deliberando a sua volta a maggioranza qualificata, può dichiarare dimis­
sionari d'ufficio i membri del comitato direttivo. 
3. Il comitato direttivo provvede alla gestione degli affari d'ordinaria amministrazione della Banca, 
sotto l'autorità del presidente e sotto il controllo del consiglio d'amministrazione. 
Esso prepara le decisioni del consiglio d'amministrazione, in particolare per la conclusione di prestiti 
e la concessione di finanziamenti, in particolare sotto forma di crediti e garanzie; assicura l'esecuzione 
di tali decisioni. 
4. Il comitato direttivo formula a maggioranza i suoi pareri sulle proposte di conclusione di 
prestiti e di concessione di finanziamenti, in particolare sotto forma di crediti e garanzie. 
5. Il consiglio dei governatori fissa la retribuzione dei membri del comitato direttivo e definisce le 
incompatibilità con le loro funzioni. 
6. Il presidente o, in caso di impedimento, uno dei vicepresidenti, rappresenta la Banca in sede 
giudiziaria o extra giudiziaria. 
7. I membri del personale della Banca sono posti sotto l'autorità del presidente. Essi sono da lui 
assunti e licenziati. Nella scelta del personale, si deve tener conto non solo delle attitudini personali e 
delle qualificazioni professionali, ma anche di una equa partecipazione dei cittadini degli Stati 
membri. Il regolamento interno determina l'organo competente per adottare le disposizioni applica­
bili al personale.
IT C 202/256 Gazzetta ufficiale dell’Unione europea 7.6.2016
 
8. Il comitato direttivo e il personale della Banca sono responsabili soltanto nei confronti di 
quest'ultima ed esercitano le loro funzioni in piena indipendenza. 
Articolo 12 
(ex articolo 14) 
1. Un comitato, composto di sei membri nominati dal consiglio dei governatori in ragione della 
loro competenza, verifica che le attività della Banca siano conformi alle migliori pratiche bancarie ed 
è responsabile della revisione dei conti della Banca. 
2. Il comitato di cui al paragrafo 1 esamina ogni anno la regolarità delle operazioni e dei libri 
della Banca. A tale scopo, esso verifica che le operazioni della Banca siano state effettuate nel rispetto 
delle formalità e delle procedure previste dal presente statuto e dal regolamento interno. 
3. Il comitato di cui al paragrafo 1 conferma che gli stati finanziari, così come qualsiasi infor­
mazione finanziaria contenuta nei conti annuali elaborati dal consiglio di amministrazione, danno 
un'immagine fedele della situazione della Banca, all'attivo come al passivo, come pure dei risultati 
delle sue operazioni e dei flussi di tesoreria per l'esercizio finanziario considerato. 
4. Il regolamento interno precisa le qualifiche che devono possedere i membri del comitato di cui 
al paragrafo 1 e determina le condizioni e le modalità per l'esercizio delle attività del comitato stesso. 
Articolo 13 
(ex articolo 15) 
La Banca comunica con i singoli Stati membri per il tramite dell'autorità da essi designata. Nell'ese­
cuzione delle operazioni finanziarie essa ricorre alla banca centrale nazionale dello Stato membro 
interessato oppure ad altri istituti finanziari da quest'ultimo autorizzati. 
Articolo 14 
(ex articolo 16) 
1. La Banca coopera con tutte le organizzazioni internazionali, il cui campo di attività copra 
settori analoghi ai suoi. 
2. La Banca ricerca ogni utile contatto per cooperare con gli istituti bancari e finanziari dei paesi ai 
quali estende le proprie operazioni. 
Articolo 15 
(ex articolo 17) 
A richiesta di uno Stato membro o della Commissione, ovvero d'ufficio, il consiglio dei governatori 
interpreta o perfeziona, alle condizioni nelle quali sono state stabilite, le direttive da esso fissate ai 
sensi dell'articolo 7 del presente statuto.
IT 7.6.2016 Gazzetta ufficiale dell’Unione europea C 202/257
 
Articolo 16 
(ex articolo 18) 
1. Nell'ambito del mandato definito dall'articolo 309 del trattato sul funzionamento dell'Unione 
europea, la Banca concede finanziamenti, in particolare sotto forma di crediti e di garanzie, ai suoi 
membri oppure a imprese private o pubbliche per investimenti da attuare nei territori degli Stati 
membri, sempreché non siano disponibili, a condizioni ragionevoli, mezzi provenienti da altre fonti. 
Tuttavia, con decisione a maggioranza qualificata del consiglio dei governatori, su proposta del 
consiglio d'amministrazione, la Banca può concedere finanziamenti per investimenti da attuarsi in 
tutto o in parte al di fuori dei territori degli Stati membri. 
2. La concessione di crediti è subordinata, per quanto possibile, al ricorso ad altri mezzi di 
finanziamento. 
3. Quando un prestito è accordato a una impresa o ad una collettività che non sia uno Stato 
membro, la Banca subordina la concessione di tale credito ad una garanzia dello Stato membro sul 
territorio del quale sarà attuato l'investimento, oppure ad altre garanzie sufficienti o alla solidità 
finanziaria del debitore. 
Inoltre, nell'ambito dei principi stabiliti dal consiglio dei governatori ai sensi dell'articolo 7, paragrafo 
3, lettera b) e se la realizzazione delle operazioni previste nell'articolo 309 del trattato sul funzio­
namento dell'Unione europea lo richiede, il consiglio di amministrazione adotta a maggioranza 
qualificata le condizioni e le modalità di qualsiasi finanziamento che presenti un profilo di rischio 
specifico e che sia pertanto considerato un'attività speciale. 
4. La Banca può garantire prestiti contratti da imprese pubbliche o private ovvero da collettività 
per l'attuazione di operazioni previste dall'articolo 309 del trattato sul funzionamento dell'Unione 
europea. 
5. Il totale degli impegni derivanti dai prestiti e dalle garanzie accordati dalla Banca non deve 
essere superiore al 250% del capitale sottoscritto, delle riserve, degli accantonamenti non assegnati e 
dell'eccedenza del conto profitti e perdite. L'importo cumulativo delle voci in questione è calcolato 
previa deduzione di una somma pari all'importo sottoscritto, versato o no, per qualsiasi partecipa­
zione assunta dalla Banca. 
L'importo versato per partecipazioni assunte dalla Banca non deve mai essere superiore al totale della 
parte versata del capitale, delle riserve, degli accantonamenti non assegnati e dell'eccedenza del conto 
profitti e perdite. 
A titolo di eccezione, le attività speciali della Banca, decise dal consiglio dei governatori e dal 
consiglio di amministrazione conformemente al paragrafo 3, sono oggetto di una dotazione specifica 
in riserve. 
Il presente paragrafo si applica anche ai conti consolidati della Banca. 
6. La Banca si cautela contro il rischio di cambio inserendo le clausole che riterrà idonee nei 
contratti relativi ai prestiti e alle garanzie.
IT C 202/258 Gazzetta ufficiale dell’Unione europea 7.6.2016
 
Articolo 17 
(ex articolo 19) 
1. I saggi d'interesse per i prestiti accordati dalla Banca nonché le commissioni e gli altri oneri 
devono essere adattati alle condizioni che prevalgono sul mercato dei capitali e devono essere 
calcolati in modo che gli introiti che ne derivano consentano alla Banca di far fronte alle proprie 
obbligazioni, di coprire le proprie spese e i propri rischi e di costituire un fondo di riserva, confor­
memente all'articolo 22. 
2. La Banca non accorda riduzioni sui saggi d'interesse. Qualora, avuto riguardo al carattere 
specifico dell'investimento da finanziare, risulti opportuna una riduzione del saggio di interesse, lo 
Stato membro interessato ovvero un'autorità terza può concedere bonifici d'interesse, nella misura in 
cui tale concessione sia compatibile con le norme fissate dall'articolo 107 del trattato sul funzio­
namento dell'Unione europea. 
Articolo 18 
(ex articolo 20) 
Nelle operazioni di finanziamento la Banca deve osservare i seguenti principi: 
1. Vigila che i suoi fondi siano impiegati nel modo più razionale nell'interesse dell'Unione. 
Può accordare o garantire prestiti soltanto: 
a) quando il servizio degli interessi e dell'ammortamento sia assicurato dagli utili di gestione, nel 
caso di investimenti attuati da imprese appartenenti ai settori produttivi, oppure, nel caso di altri 
investimenti, da un impegno sottoscritto dallo Stato in cui si realizza l'investimento, o in qualsiasi 
altra maniera, e 
b) quando l'esecuzione dell'investimento contribuisca all'incremento della produttività economica in 
generale e favorisca l'attuazione del mercato interno. 
2. Non deve acquistare partecipazioni in imprese né assumere responsabilità di sorta nella loro 
gestione, salvo che non lo richieda la tutela dei propri diritti per garantire la riscossione dei propri 
crediti. 
Tuttavia, nell'ambito dei principi stabiliti dal consiglio dei governatori ai sensi dell'articolo 7, para­
grafo 3, lettera b), se la realizzazione delle operazioni previste nell'articolo 309 del trattato sul 
funzionamento dell'Unione europea lo richiede, il consiglio di amministrazione adotta a maggioranza 
qualificata le condizioni e le modalità per assumere una partecipazione al capitale di un'impresa 
commerciale, purché ciò sia necessario per finanziare un investimento o un programma, in generale a 
complemento di un prestito o di una garanzia. 
3. Può cedere i propri crediti sul mercato dei capitali ed esigere a tal fine dai suoi debitori 
l'emissione di obbligazioni o di altri titoli.
IT 7.6.2016 Gazzetta ufficiale dell’Unione europea C 202/259
 
4. La Banca e gli Stati membri non debbono imporre condizioni per le quali le somme prestate 
debbano essere spese all'interno di un determinato Stato membro. 
5. La Banca può subordinare la concessione di crediti alla organizzazione di aggiudicazioni 
internazionali. 
6. La Banca non finanzia, né interamente né in parte, alcun investimento al quale si opponga lo 
Stato membro sul cui territorio l'investimento stesso deve essere messo in esecuzione. 
7. In via complementare alle sue attività di credito, la Banca può assicurare servizi di assistenza 
tecnica, alle condizioni e secondo le modalità definite dal consiglio dei governatori, che delibera a 
maggioranza qualificata, e nel rispetto del presente statuto. 
Articolo 19 
(ex articolo 21) 
1. La Banca può ricevere una domanda di finanziamento direttamente da qualsiasi impresa o 
entità pubblica o privata. Ad essa ci si può rivolgere anche per il tramite della Commissione o dello 
Stato membro sul territorio del quale sarà attuato l'investimento. 
2. Quando le domande siano inoltrate per il tramite della Commissione, vengono sottoposte al 
parere dello Stato membro sul territorio del quale sarà attuato l'investimento. Quando siano inoltrate 
per il tramite dello Stato stesso, sono sottoposte al parere della Commissione. Qualora siano pre­
sentate direttamente da un'impresa, sono sottoposte allo Stato membro interessato e alla Commis­
sione. 
Gli Stati membri interessati e la Commissione devono esprimere il loro parere nel termine massimo 
di due mesi. In caso di mancata risposta entro tale termine, la Banca può ritenere che l'investimento 
di cui trattasi non sollevi obiezioni. 
3. Il consiglio d'amministrazione delibera in merito alle operazioni di finanziamento a lui sotto­
poste dal comitato direttivo. 
4. Il comitato direttivo esamina se le operazioni di finanziamento che gli sono presentate sono 
conformi alle disposizioni del presente statuto, in particolare a quelle degli articoli 16 e 18. Se il 
comitato direttivo si pronuncia a favore del finanziamento, deve sottoporre la corrispondente pro­
posta al consiglio d'amministrazione; può subordinare il proprio parere favorevole alle condizioni che 
ritenga essenziali. Qualora il comitato direttivo si pronunci contro la concessione del finanziamento, 
deve sottoporre al consiglio d'amministrazione i documenti pertinenti, unitamente al proprio parere. 
5. In caso di parere negativo del comitato direttivo, il consiglio d'amministrazione può accordare 
il finanziamento in questione soltanto all'unanimità. 
6. In caso di parere negativo della Commissione, il consiglio d'amministrazione può accordare il 
finanziamento in questione soltanto all'unanimità e l'amministratore nominato su designazione della 
Commissione si astiene dal partecipare alla votazione.
IT C 202/260 Gazzetta ufficiale dell’Unione europea 7.6.2016
 
7. In caso di parere negativo del comitato direttivo e della Commissione, il consiglio d'ammini­
strazione non può accordare il prestito o la garanzia in questione. 
8. Qualora, ai fini della tutela dei diritti e degli interessi della Banca, sia giustificata una ristrut­
turazione di un'operazione di finanziamento attinente a investimenti approvati, il comitato direttivo 
adotta senza indugio le misure d'urgenza che ritiene necessarie, con riserva di renderne conto 
immediatamente al consiglio di amministrazione. 
Articolo 20 
(ex articolo 22) 
1. La Banca contrae sui mercati dei capitali i prestiti necessari per l'adempimento dei suoi compiti. 
2. La Banca può contrarre prestiti sul mercato dei capitali degli Stati membri, nel quadro delle 
disposizioni legali applicabili a tali mercati. 
Gli organi competenti di uno Stato membro con deroga, ai sensi dell'articolo 139, paragrafo 1 del 
trattato sul funzionamento dell'Unione europea, possono opporvisi soltanto quando vi sia motivo di 
temere gravi perturbazioni sul mercato dei capitali di detto Stato. 
Articolo 21 
(ex articolo 23) 
1. La Banca può impiegare, alle seguenti condizioni, le disponibilità di cui non abbia immediata 
necessità per far fronte alle sue obbligazioni: 
a) può effettuare collocamenti sui mercati monetari; 
b) fatte salve le disposizioni dell'articolo 18, paragrafo 2, può acquistare o vendere titoli; 
c) la Banca può effettuare qualsiasi altra operazione finanziaria in connessione con le sue finalità. 
2. Senza pregiudizio delle disposizioni dell'articolo 23, la Banca non effettua, nella gestione dei 
suoi collocamenti, alcun arbitraggio di divise che non sia strettamente indispensabile per realizzare i 
suoi prestiti o per adempiere agli impegni assunti in seguito ai prestiti emessi o alle garanzie concesse 
dalla Banca stessa. 
3. Nei settori contemplati dal presente articolo, la Banca agirà di concerto con le autorità com­
petenti degli Stati membri o con le banche centrali nazionali.
IT 7.6.2016 Gazzetta ufficiale dell’Unione europea C 202/261
 
Articolo 22 
(ex articolo 24) 
1. Sarà costituito progressivamente un fondo di riserva fino a concorrenza del 10% del capitale 
sottoscritto. Qualora la situazione degli impegni della Banca lo giustifichi, il consiglio d'ammini­
strazione può decidere la costituzione di riserve supplementari. Fino a che tale fondo di riserva non 
sia stato interamente costituito, si dovrà alimentarlo mediante: 
a) gli introiti provenienti dagli interessi maturati dei prestiti concordati dalla Banca sulle somme che 
gli Stati membri debbono versare ai sensi dell'articolo 5, 
b) gli introiti provenienti dagli interessi maturati dei prestiti concordati dalla Banca sulle somme 
costituite dal rimborso dei prestiti di cui alla lettera a), 
sempreché tali introiti per interessi maturati non siano necessari a soddisfare obbligazioni e a coprire 
le spese della Banca. 
2. Le risorse del fondo di riserva devono essere collocate in modo da essere in grado ad ogni 
momento di rispondere allo scopo di tali fondi. 
Articolo 23 
(ex articolo 25) 
1. La Banca sarà sempre autorizzata a convertire in una delle monete degli Stati membri la cui 
moneta non sia l'euro gli averi che essa detiene per effettuare operazioni finanziarie rispondenti ai 
suoi scopi, così come definiti dall'articolo 309 del trattato sul funzionamento dell'Unione europea, e 
avuto riguardo delle disposizioni dell'articolo 21 del presente statuto. La Banca eviterà per quanto 
possibile di procedere a tali conversioni qualora detenga averi disponibili o realizzabili nella moneta 
di cui necessita. 
2. La Banca non può convertire in valute di paesi terzi gli averi che detiene nella moneta di uno 
degli Stati membri la cui moneta non sia l'euro, senza il consenso di quest'ultimo. 
3. La Banca può disporre liberamente della parte del suo capitale versato, nonché delle valute 
ottenute mediante prestiti emessi su mercati terzi. 
4. Gli Stati membri si impegnano a mettere a disposizione dei debitori della Banca le valute 
necessarie al rimborso del capitale e interessi dei prestiti accordati o garantiti da questa per inve­
stimenti da attuare sul loro territorio.
IT C 202/262 Gazzetta ufficiale dell’Unione europea 7.6.2016
 
Articolo 24 
(ex articolo 26) 
Qualora uno Stato membro disconosca i suoi obblighi di membro derivanti dal presente statuto, e in 
particolare l'obbligo di versare la propria quota o di assicurare il servizio dei prestiti da lui contratti, il 
consiglio dei governatori, deliberante a maggioranza qualificata, può decidere di sospendere la con­
cessione di crediti e di garanzie a tale Stato membro o ai suoi cittadini. 
Tale decisione non libera lo Stato né i suoi cittadini dalle loro obbligazioni nei confronti della Banca. 
Articolo 25 
(ex articolo 27) 
1. Qualora il consiglio dei governatori decida di sospendere l'attività della Banca, tutte le attività 
dovranno essere sospese senza indugio, eccezion fatta per le operazioni necessarie a garantire 
debitamente l'utilizzazione, la tutela e la conservazione dei beni nonché la liquidazione degli impegni. 
2. In caso di liquidazione, il consiglio dei governatori nomina i liquidatori e impartisce loro 
istruzioni per effettuare la liquidazione. Vigila alla salvaguardia dei diritti dei membri del personale. 
Articolo 26 
(ex articolo 28) 
1. In ognuno degli Stati membri la Banca ha la più ampia capacità giuridica riconosciuta dalle 
legislazioni nazionali alle persone giuridiche; essa può in particolare acquistare e alienare beni mobili 
o immobili e stare in giudizio. 
2. I beni della Banca sono esenti da tutte le requisizioni o espropri in qualsiasi forma. 
Articolo 27 
(ex articolo 29) 
Le controversie tra la Banca, da una parte, e i suoi creditori, i suoi debitori o terzi, dall'altra, sono 
decise dagli organi giurisdizionali nazionali competenti, fatte salve le competenze attribuite alla Corte 
di giustizia dell'Unione europea. La Banca può prevedere, in un contratto, una procedura arbitrale. 
La Banca deve eleggere domicilio in ognuno degli Stati membri. Tuttavia, essa può, in un contratto, 
procedere ad una elezione speciale di domicilio. 
I beni e gli averi della Banca potranno essere sequestrati o sottoposti a esecuzione forzata soltanto 
con decisione giudiziaria.
IT 7.6.2016 Gazzetta ufficiale dell’Unione europea C 202/263
 
Articolo 28 
(ex articolo 30) 
1. Il consiglio dei governatori può decidere, deliberando all'unanimità, di istituire filiali o altre 
entità, dotate di personalità giuridica e autonomia finanziaria. 
2. Il consiglio dei governatori stabilisce con decisione unanime lo statuto degli organismi di cui al 
paragrafo 1. Lo statuto ne definisce in particolare obiettivi, struttura, assetto patrimoniale, assetto 
societario, sede, risorse finanziarie, mezzi d'intervento e modalità di controllo, nonché la relazione 
con gli organi della Banca. 
3. La Banca ha la facoltà di partecipare alla gestione dei suddetti organismi e contribuire al loro 
capitale sottoscritto fino all'importo fissato dal consiglio dei governatori mediante delibera unanime. 
4. Il protocollo sui privilegi e sulle immunità dell'Unione europea si applica agli organismi di cui 
al paragrafo 1 nella misura in cui sono soggetti al diritto dell'Unione, ai membri dei loro organi per 
quanto attiene all'esecuzione dei loro compiti, e al loro personale, secondo gli stessi termini e le 
stesse condizioni applicabili alla Banca. 
Tuttavia i dividendi, i redditi del capitale e altre forme di entrate provenienti dai suddetti organismi e 
dovuti ai membri che non siano l'Unione europea e la Banca restano assoggettati alle disposizioni 
della legislazione fiscale applicabile. 
5. La Corte di giustizia dell'Unione europea è competente a dirimere, entro i limiti stabiliti qui di 
seguito, le vertenze relative a misure adottate dagli organi di un organismo soggetto al diritto 
dell'Unione. I ricorsi avverso tali misure possono essere intentati da un membro dell'organismo in 
quanto tale o dagli Stati membri, alle condizioni previste all'articolo 263 del trattato sul funziona­
mento dell'Unione europea. 
6. Il consiglio dei governatori può decidere, deliberando all'unanimità, di ammettere il personale 
degli organismi soggetti al diritto dell'Unione a regimi comuni con la Banca, secondo le rispettive 
procedure interne.
IT C 202/264 Gazzetta ufficiale dell’Unione europea 7.6.2016
 
PROTOCOLLO (N. 6) 
SULLE SEDI DELLE ISTITUZIONI E DI DETERMINATI ORGANI, 
ORGANISMI E SERVIZI DELL'UNIONE EUROPEA 
I RAPPRESENTANTI DEI GOVERNI DEGLI STATI MEMBRI, 
VISTO l'articolo 341 del trattato sul funzionamento dell'Unione europea e l'articolo 189 del trattato 
che istituisce la Comunità europea dell'energia atomica, 
RICORDANDO E CONFERMANDO la decisione dell'8 aprile 1965 e fatte salve le decisioni concernenti la 
sede di future istituzioni, organi, organismi e servizi, 
HANNO CONVENUTO le disposizioni seguenti, che sono allegate al trattato sull'Unione europea, al 
trattato sul funzionamento dell'Unione europea e al trattato che istituisce la Comunità europea 
dell'energia atomica: 
Articolo unico 
a) Il Parlamento europeo ha sede a Strasburgo, ove si tengono 12 tornate plenarie mensili, com­
presa la tornata del bilancio. Le tornate plenarie aggiuntive si tengono a Bruxelles. Le commis­
sioni del Parlamento europeo si riuniscono a Bruxelles. Il segretariato generale del Parlamento 
europeo e i suoi servizi restano a Lussemburgo. 
b) Il Consiglio ha sede a Bruxelles. In aprile, giugno e ottobre il Consiglio tiene le sessioni a 
Lussemburgo. 
c) La Commissione ha sede a Bruxelles. I servizi elencati negli articoli 7, 8 e 9 della decisione 
dell'8 aprile 1965 sono stabiliti a Lussemburgo. 
d) La Corte di giustizia dell'Unione europea ha sede a Lussemburgo. 
e) La Corte dei conti ha sede a Lussemburgo. 
f) Il Comitato economico e sociale ha sede a Bruxelles. 
g) Il Comitato delle regioni ha sede a Bruxelles. 
h) La Banca europea per gli investimenti ha sede a Lussemburgo. 
i) La Banca centrale europea ha sede a Francoforte. 
j) L'Ufficio europeo di polizia (Europol) ha sede all'Aia.
IT 7.6.2016 Gazzetta ufficiale dell’Unione europea C 202/265
 
PROTOCOLLO (N. 7) 
SUI PRIVILEGI E SULLE IMMUNITÀ DELL'UNIONE EUROPEA 
LE ALTE PARTI CONTRAENTI, 
CONSIDERANDO che, ai termini dell'articolo 343 del trattato sul funzionamento dell'Unione europea e 
dell'articolo 191 del trattato che istituisce la Comunità europea dell'energia atomica (CEEA), l'Unione 
europea e la CEEA godono sul territorio degli Stati membri delle immunità e dei privilegi necessari 
all'assolvimento della loro missione, 
HANNO CONVENUTO le disposizioni seguenti, che sono allegate al trattato sull'Unione europea, al 
trattato sul funzionamento dell'Unione europea e al trattato che istituisce la Comunità europea 
dell'energia atomica: 
CAPO I 
BENI, FONDI, AVERI E OPERAZIONI DELL'UNIONE EUROPEA 
Articolo 1 
I locali e gli edifici dell'Unione sono inviolabili. Essi sono esenti da perquisizioni, requisizioni, 
confisca o espropriazione. I beni e gli averi dell'Unione non possono essere oggetto di alcun 
provvedimento di coercizione amministrativa o giudiziaria senza autorizzazione della Corte di giu­
stizia. 
Articolo 2 
Gli archivi dell'Unione sono inviolabili. 
Articolo 3 
L'Unione, i suoi averi, entrate ed altri beni sono esenti da qualsiasi imposta diretta. 
I governi degli Stati membri adottano, ogni qualvolta sia loro possibile, le opportune disposizioni per 
l'abbuono o il rimborso dell'importo dei diritti indiretti e delle tasse sulla vendita compresi nei prezzi 
dei beni immobili o mobili, quando l'Unione effettui, per proprio uso ufficiale, acquisti considerevoli 
il cui prezzo comprenda diritti e tasse di tale natura. Tuttavia l'applicazione di tali disposizioni non 
deve avere per effetto di falsare la concorrenza all'interno dell'Unione. 
Nessuna esenzione è concessa per quanto riguarda le imposte, tasse e diritti che costituiscono mera 
rimunerazione di servizi di utilità generale.
IT C 202/266 Gazzetta ufficiale dell’Unione europea 7.6.2016
 
Articolo 4 
L'Unione è esente da ogni dazio doganale, divieto e restrizione all'importazione e all'esportazione, in 
ordine agli oggetti destinati al proprio uso ufficiale; gli oggetti così importati non saranno ceduti a 
titolo oneroso o gratuito sul territorio del paese nel quale sono stati importati, salvo che ciò non 
avvenga a condizioni accette al governo di tale paese. 
Essa è del pari esente da ogni dazio doganale e da ogni divieto e restrizione all'importazione e 
all'esportazione in ordine alle proprie pubblicazioni. 
CAPO II 
COMUNICAZIONI E LASCIAPASSARE 
Articolo 5 
(ex articolo 6) 
Le istituzioni dell'Unione beneficiano, nel territorio di ciascuno Stato membro, per le loro comuni­
cazioni ufficiali e la trasmissione di tutti i loro documenti, del trattamento concesso da questo Stato 
alle missioni diplomatiche. 
La corrispondenza ufficiale e le altre comunicazioni ufficiali delle istituzioni dell'Unione non possono 
essere censurate. 
Articolo 6 
(ex articolo 7) 
I presidenti delle istituzioni dell'Unione possono rilasciare ai membri ed agli agenti di dette istituzioni 
lasciapassare la cui forma è stabilita dal Consiglio, che delibera a maggioranza semplice, e che sono 
riconosciuti dalle autorità degli Stati membri come titoli di viaggio validi. Tali lasciapassare sono 
rilasciati ai funzionari e agli altri agenti secondo le condizioni stabilite dallo statuto dei funzionari e 
dal regime applicabile agli altri agenti dell'Unione. 
La Commissione può concludere accordi per far riconoscere tali lasciapassare come titoli di viaggio 
validi sul territorio di Stati terzi. 
CAPO III 
MEMBRI DEL PARLAMENTO EUROPEO 
Articolo 7 
(ex articolo 8) 
Nessuna restrizione di ordine amministrativo o di altro genere è apportata alla libertà di movimento 
dei membri del Parlamento europeo che si recano al luogo di riunione del Parlamento europeo o ne 
ritornano.
IT 7.6.2016 Gazzetta ufficiale dell’Unione europea C 202/267
 
Ai membri del Parlamento europeo sono concessi in materia di dogana e di controllo dei cambi: 
a) dal proprio governo, le stesse agevolazioni concesse agli alti funzionari che si recano all'estero in 
missione ufficiale temporanea, 
b) dai governi degli altri Stati membri, le stesse agevolazioni concesse ai rappresentanti di governi 
esteri in missione ufficiale temporanea. 
Articolo 8 
(ex articolo 9) 
I membri del Parlamento europeo non possono essere ricercati, detenuti o perseguiti a motivo delle 
opinioni o dei voti espressi nell'esercizio delle loro funzioni. 
Articolo 9 
(ex articolo 10) 
Per la durata delle sessioni del Parlamento europeo, i membri di esso beneficiano: 
a) sul territorio nazionale, delle immunità riconosciute ai membri del parlamento del loro paese, 
b) sul territorio di ogni altro Stato membro, dell'esenzione da ogni provvedimento di detenzione e 
da ogni procedimento giudiziario. 
L'immunità li copre anche quando essi si recano al luogo di riunione del Parlamento europeo o ne 
ritornano. 
L'immunità non può essere invocata nel caso di flagrante delitto e non può inoltre pregiudicare il 
diritto del Parlamento europeo di togliere l'immunità ad uno dei suoi membri. 
CAPO IV 
RAPPRESENTANTI DEGLI STATI MEMBRI CHE PARTECIPANO AI LAVORI 
DELLE ISTITUZIONI DELL'UNIONE EUROPEA 
Articolo 10 
(ex articolo 11) 
I rappresentanti degli Stati membri che partecipano ai lavori delle istituzioni dell'Unione, nonché i 
loro consiglieri e periti tecnici, godono, durante l'esercizio delle loro funzioni e durante i loro viaggi a 
destinazione o in provenienza dal luogo della riunione, dei privilegi, delle immunità e delle agevo­
lazioni d'uso. 
Il presente articolo si applica ugualmente ai membri degli organi consultivi dell'Unione.
IT C 202/268 Gazzetta ufficiale dell’Unione europea 7.6.2016
 
CAPO V 
FUNZIONARI E AGENTI DELL'UNIONE EUROPEA 
Articolo 11 
(ex articolo 12) 
Sul territorio di ciascuno Stato membro e qualunque sia la loro cittadinanza, i funzionari ed altri 
agenti dell'Unione: 
a) godono dell'immunità di giurisdizione per gli atti da loro compiuti in veste ufficiale, comprese le 
loro parole e i loro scritti, con riserva dell'applicazione delle disposizioni dei trattati relative, da un 
lato, alle regole delle responsabilità dei funzionari ed agenti nei confronti dell'Unione e, dall'altro, 
alla competenza della Corte di giustizia dell'Unione europea per deliberare in merito ai litigi tra 
l'Unione ed i propri funzionari ed altri agenti. Continueranno a beneficiare di questa immunità 
dopo la cessazione delle loro funzioni; 
b) né essi né i loro coniugi e i familiari a loro carico, sono sottoposti alle disposizioni che limitano 
l'immigrazione e alle formalità di registrazione degli stranieri; 
c) godono, per quanto riguarda la disciplina vigente in materia valutaria o di cambio, delle agevo­
lazioni usualmente riconosciute ai funzionari delle organizzazioni internazionali; 
d) godono del diritto di importare in franchigia la propria mobilia ed i propri effetti personali, in 
occasione della loro prima immissione in funzione nel paese interessato, e del diritto di riesportare 
in franchigia la propria mobilia e i propri effetti personali alla cessazione delle loro funzioni nel 
suddetto paese, fatte salve, nell'uno e nell'altro caso, le condizioni ritenute necessarie dal governo 
del paese in cui il diritto è esercitato; 
e) godono del diritto di importare in franchigia la propria autovettura destinata al loro uso perso­
nale, acquistata nel paese della loro ultima residenza o nel paese di cui sono cittadini alle 
condizioni del mercato interno di tale paese, e di riesportarla in franchigia, fatte salve, nell'uno 
e nell'altro caso, le condizioni ritenute necessarie dal governo del paese interessato. 
Articolo 12 
(ex articolo 13) 
Alle condizioni e secondo la procedura stabilite dal Parlamento europeo e dal Consiglio, che deli­
berano mediante regolamenti secondo la procedura legislativa ordinaria e previa consultazione delle 
istituzioni interessate, i funzionari e gli altri agenti dell'Unione saranno soggetti, a profitto di que­
st'ultima, ad una imposta sugli stipendi, salari ed emolumenti dalla stessa versati. 
Essi sono esenti da imposte nazionali sugli stipendi, salari ed emolumenti versati dall'Unione.
IT 7.6.2016 Gazzetta ufficiale dell’Unione europea C 202/269
 
Articolo 13 
(ex articolo 14) 
Ai fini dell'applicazione delle imposte sul reddito e sul patrimonio, dei diritti di successione, nonché 
delle convenzioni concluse fra i paesi membri dell'Unione al fine di evitare le doppie imposizioni, i 
funzionari e altri agenti dell'Unione, i quali, in ragione esclusivamente dell'esercizio delle loro fun­
zioni al servizio dell'Unione, stabiliscono la loro residenza sul territorio di un paese membro diverso 
dal paese ove avevano il domicilio fiscale al momento dell'entrata in servizio presso l'Unione, sono 
considerati, sia nel paese di residenza che nel paese del domicilio fiscale, come tutt'ora domiciliati in 
quest'ultimo paese qualora esso sia membro dell'Unione. Tale disposizione si applica ugualmente al 
coniuge, sempreché non eserciti una propria attività professionale, nonché ai figli ed ai minori a 
carico delle persone indicate nel presente articolo e in loro custodia. 
I beni mobili appartenenti alle persone di cui al comma precedente e che si trovino nel territorio 
dello Stato di residenza sono esenti dall'imposta di successione in tale Stato; ai fini dell'applicazione 
di tale imposta essi sono considerati come se fossero situati nello Stato del domicilio fiscale, fatti salvi 
i diritti degli Stati terzi e l'eventuale applicazione delle norme delle convenzioni internazionali sulle 
doppie imposizioni. 
Ai fini dell'applicazione delle disposizioni del presente articolo non si prendono in considerazione i 
domicili acquisiti soltanto a motivo dell'esercizio di funzioni al servizio di altre organizzazioni 
internazionali. 
Articolo 14 
(ex articolo 15) 
Il Parlamento europeo e il Consiglio, deliberando mediante regolamenti secondo la procedura legi­
slativa ordinaria e previa consultazione delle istituzioni interessate, stabiliscono il regime di previ­
denza sociale applicabile ai funzionari e agli altri agenti dell'Unione. 
Articolo 15 
(ex articolo 16) 
Il Parlamento europeo e il Consiglio, deliberando mediante regolamenti secondo la procedura legi­
slativa ordinaria e previa consultazione delle altre istituzioni interessate, determinano le categorie di 
funzionari ed altri agenti dell'Unione cui si applicano, in tutto o in parte, le disposizioni degli articoli 
11, 12, secondo comma, e 13. 
I nomi, le qualifiche e gli indirizzi dei funzionari e altri agenti compresi in tali categorie sono 
comunicati periodicamente ai governi degli Stati membri.
IT C 202/270 Gazzetta ufficiale dell’Unione europea 7.6.2016
 
CAPO VI 
PRIVILEGI E IMMUNITÀ DELLE MISSIONI DI STATI TERZI ACCREDITATE 
PRESSO L'UNIONE EUROPEA 
Articolo 16 
(ex articolo 17) 
Lo Stato membro, sul cui territorio è situata la sede dell'Unione, riconosce alle missioni dei paesi terzi 
accreditate presso l'Unione le immunità e i privilegi diplomatici d'uso. 
CAPO VII 
DISPOSIZIONI GENERALI 
Articolo 17 
(ex articolo 18) 
I privilegi, le immunità e le agevolazioni sono concesse ai funzionari e agli altri agenti dell'Unione 
esclusivamente nell'interesse di quest'ultima. 
Ciascuna istituzione dell'Unione ha l'obbligo di togliere l'immunità concessa a un funzionario o ad 
un altro agente ogniqualvolta essa reputi che ciò non sia contrario agli interessi dell'Unione. 
Articolo 18 
(ex articolo 19) 
Ai fini dell'applicazione del presente protocollo, le istituzioni dell'Unione agiranno d'intesa con le 
autorità responsabili degli Stati membri interessati. 
Articolo 19 
(ex articolo 20) 
Gli articoli da 11 a 14 inclusi e l'articolo 17 sono applicabili al presidente del Consiglio europeo. 
Essi sono altresì applicabili ai membri della Commissione. 
Articolo 20 
(ex articolo 21) 
Gli articoli da 11 a 14 e l'articolo 17 sono applicabili ai giudici, agli avvocati generali, ai cancellieri e 
ai relatori aggiunti della Corte di giustizia dell'Unione europea, senza pregiudizio delle disposizioni 
dell'articolo 3 del protocollo sullo statuto della Corte di giustizia dell'Unione europea, relative 
all'immunità di giurisdizione dei giudici e degli avvocati generali.
IT 7.6.2016 Gazzetta ufficiale dell’Unione europea C 202/271
 
Articolo 21 
(ex articolo 22) 
Il presente protocollo si applica anche alla Banca europea per gli investimenti, ai membri dei suoi 
organi, al suo personale e ai rappresentanti degli Stati membri che partecipano ai suoi lavori, senza 
pregiudizio delle disposizioni del protocollo sullo statuto della Banca. 
La Banca europea per gli investimenti sarà, inoltre, esente da qualsiasi imposizione fiscale e parafi­
scale al momento degli aumenti del suo capitale, nonché dalle varie formalità che tali operazioni 
potranno comportare nello Stato in cui ha la propria sede. Parimenti, il suo scioglimento e la sua 
liquidazione non comporteranno alcuna imposizione fiscale. Infine, l'attività della Banca e dei suoi 
organi, svolgentesi secondo le condizioni statutarie, non darà luogo all'applicazione di tasse sulla cifra 
di affari. 
Articolo 22 
(ex articolo 23) 
Il presente protocollo si applica anche alla Banca centrale europea, ai membri dei suoi organi e al suo 
personale, senza pregiudizio delle disposizioni del protocollo sullo statuto del sistema europeo di 
banche centrali e della Banca centrale europea. 
La Banca centrale europea sarà, inoltre, esente da qualsiasi forma fiscale e parafiscale al momento 
degli aumenti del suo capitale, nonché dalle varie formalità che tali operazioni potranno comportare 
nello Stato in cui ha la propria sede. L'attività della Banca e dei suoi organi, svolgentesi secondo le 
condizioni dello statuto del Sistema europeo di banche centrali e della Banca centrale europea, non 
darà luogo all'applicazione di tasse sulla cifra d'affari.
IT C 202/272 Gazzetta ufficiale dell’Unione europea 7.6.2016
 
PROTOCOLLO (N. 8) 
RELATIVO ALL'ARTICOLO 6, PARAGRAFO 2 DEL TRATTATO 
SULL'UNIONE EUROPEA SULL'ADESIONE DELL'UNIONE ALLA 
CONVENZIONE EUROPEA PER LA SALVAGUARDIA DEI DIRITTI 
DELL'UOMO E DELLE LIBERTÀ FONDAMENTALI 
LE ALTE PARTI CONTRAENTI 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
L'accordo relativo all'adesione dell'Unione alla Convenzione europea per la salvaguardia dei diritti 
dell'uomo e delle libertà fondamentali (in appresso denominata "convenzione europea"), previsto 
dall'articolo 6, paragrafo 2 del trattato sull'Unione europea deve garantire che siano preservate le 
caratteristiche specifiche dell'Unione e del diritto dell'Unione, in particolare per quanto riguarda: 
a) le modalità specifiche dell'eventuale partecipazione dell'Unione agli organi di controllo della 
convenzione europea, 
b) i meccanismi necessari per garantire che i procedimenti avviati da Stati non membri e le singole 
domande siano indirizzate correttamente, a seconda dei casi, agli Stati membri e/o all'Unione. 
Articolo 2 
L'accordo di cui all'articolo 1 deve garantire che l'adesione non incida né sulle competenze del­
l'Unione né sulle attribuzioni delle sue istituzioni. Deve inoltre garantire che nessuna disposizione 
dello stesso incida sulla situazione particolare degli Stati membri nei confronti della convenzione 
europea e, in particolare, riguardo ai suoi protocolli, alle misure prese dagli Stati membri in deroga 
alla convenzione europea ai sensi del suo articolo 15 e a riserve formulate dagli Stati membri nei 
confronti della convenzione europea ai sensi del suo articolo 57. 
Articolo 3 
Nessuna disposizione dell'accordo di cui all'articolo 1 deve avere effetti sull'articolo 344 del trattato 
sul funzionamento dell'Unione europea.
IT 7.6.2016 Gazzetta ufficiale dell’Unione europea C 202/273
 
PROTOCOLLO (N. 9) 
SULLA DECISIONE DEL CONSIGLIO RELATIVA ALL'ATTUAZIONE 
DEGLI ARTICOLI 16, PARAGRAFO 4, DEL TRATTATO SULL'UNIONE 
EUROPEA E 238, PARAGRAFO 2 DEL TRATTATO SUL 
FUNZIONAMENTO DELL'UNIONE EUROPEA TRA IL 1° NOVEMBRE 
2014 E IL 31 MARZO 2017, DA UN LATO, E DAL 1° APRILE 2017, 
DALL'ALTRO 
LE ALTE PARTI CONTRAENTI, 
TENENDO CONTO che l'accordo sulla decisione del Consiglio relativa all'attuazione degli articoli 16, 
paragrafo 4 del trattato sull'Unione europea e 238, paragrafo 2 del trattato sul funzionamento 
dell'Unione europea tra il 1° novembre 2014 e il 31 marzo 2017, da un lato, e dal 1° aprile 2017, 
dall'altro (in appresso denominata "la decisione"), ha rivestito un'importanza fondamentale all'atto 
dell'approvazione del trattato di Lisbona, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo unico 
Prima che il Consiglio esamini qualsiasi progetto che miri alla modifica o all'abrogazione della 
decisione o di una delle sue disposizioni, ovvero alla modifica indiretta della sua portata o del 
suo senso mediante la modifica di un altro atto giuridico dell'Unione, il Consiglio europeo delibera 
preliminarmente su detto progetto per consenso in conformità dell'articolo 15, paragrafo 4 del 
trattato sull'Unione europea.
IT C 202/274 Gazzetta ufficiale dell’Unione europea 7.6.2016
 
PROTOCOLLO (N. 10) 
SULLA COOPERAZIONE STRUTTURATA PERMANENTE ISTITUITA 
DALL'ARTICOLO 42 DEL TRATTATO SULL'UNIONE EUROPEA 
LE ALTE PARTI CONTRAENTI, 
VISTO l'articolo 42, paragrafo 6 e l'articolo 46 del trattato sull'Unione europea, 
RAMMENTANDO che l'Unione conduce una politica estera e di sicurezza comune fondata sulla realiz­
zazione di un livello sempre crescente di convergenza d'azione degli Stati membri; 
RAMMENTANDO che la politica di sicurezza e di difesa comune costituisce parte integrante della 
politica estera e di sicurezza comune; che essa assicura all'Unione una capacità operativa fondata 
su mezzi civili e militari; che l'Unione può avvalersi di tali mezzi per le missioni di cui all'articolo 43 
del trattato sull'Unione europea che si svolgono al suo esterno per garantire il mantenimento della 
pace, la prevenzione dei conflitti e il rafforzamento della sicurezza internazionale conformemente ai 
principi della Carta delle Nazioni Unite; che l'esecuzione di tali compiti si basa sulle capacità militari 
fornite dagli Stati membri, conformemente al principio della "riserva unica di forze"; 
RAMMENTANDO che la politica di sicurezza e di difesa comune dell'Unione non pregiudica il carattere 
specifico della politica di sicurezza e di difesa di taluni Stati membri; 
RAMMENTANDO che la politica di sicurezza e di difesa comune dell'Unione rispetta gli obblighi 
derivanti dal trattato del Nord-Atlantico per gli Stati membri che ritengono che la loro difesa comune 
si realizzi tramite l'Organizzazione del trattato del Nord-Atlantico, che resta il fondamento della 
difesa collettiva dei suoi membri, ed è compatibile con la politica di sicurezza e di difesa comune 
adottata in tale contesto; 
CONVINTE che un ruolo più forte dell'Unione in materia di sicurezza e di difesa contribuirà alla vitalità 
di un'Alleanza atlantica rinnovata, conformemente agli accordi "Berlin plus"; 
DETERMINATE ad assicurare che l'Unione sia in grado di assumere pienamente le responsabilità che le 
incombono nella comunità internazionale; 
RICONOSCENDO che l'Organizzazione delle Nazioni Unite può chiedere l'assistenza dell'Unione per 
attuare d'urgenza missioni avviate ai sensi dei capi VI e VII della Carta delle Nazioni Unite; 
RICONOSCENDO che il rafforzamento della politica di sicurezza e di difesa richiederà sforzi da parte 
degli Stati membri nel settore delle capacità; 
CONSAPEVOLI che il raggiungimento di una nuova fase nello sviluppo della politica europea di 
sicurezza e di difesa presuppone sforzi risoluti da parte degli Stati membri che ne hanno espresso 
la disponibilità; 
RICORDANDO che è importante che l'alto rappresentante dell'Unione per gli affari esteri e la politica di 
sicurezza sia pienamente associato ai lavori nel quadro della cooperazione strutturata permanente,
IT 7.6.2016 Gazzetta ufficiale dell’Unione europea C 202/275
 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
La cooperazione strutturata permanente di cui all'articolo 42, paragrafo 6 del trattato sull'Unione 
europea è aperta a ogni Stato membro che s'impegni, dalla data dell'entrata in vigore del trattato di 
Lisbona: 
a) a procedere più intensamente allo sviluppo delle sue capacità di difesa, attraverso lo sviluppo dei 
suoi contributi nazionali e la partecipazione, se del caso, a forze multinazionali, ai principali 
programmi europei di equipaggiamento e all'attività dell'Agenzia nel settore dello sviluppo delle 
capacità di difesa, della ricerca, dell'acquisizione e degli armamenti (l'Agenzia europea per la 
difesa), e 
b) ad essere in grado di fornire, al più tardi nel 2010, a titolo nazionale o come componente di 
gruppi di forze multinazionali, unità di combattimento mirate alle missioni previste, configurate 
sul piano tattico come gruppi tattici, con gli elementi di supporto, compresi trasporto e logistica, 
capaci di intraprendere missioni menzionate all'articolo 43 del trattato sull'Unione europea, entro 
un termine da 5 a 30 giorni, in particolare per rispondere a richieste dell'Organizzazione delle 
Nazioni Unite, e sostenibili per un periodo iniziale di 30 giorni prorogabili fino ad almeno 120 
giorni. 
Articolo 2 
Gli Stati membri partecipanti alla cooperazione strutturata permanente si impegnano, per conseguire 
gli obiettivi di cui all'articolo 1: 
a) a cooperare, dall'entrata in vigore del trattato di Lisbona, al fine di conseguire obiettivi concordati 
riguardanti il livello delle spese per gli investimenti in materia di equipaggiamenti per la difesa, e a 
riesaminare regolarmente tali obiettivi alla luce dell'ambiente di sicurezza e delle responsabilità 
internazionali dell'Unione; 
b) a ravvicinare, per quanto possibile, i loro strumenti di difesa, in particolare armonizzando l'iden­
tificazione dei bisogni militari, mettendo in comune e, se del caso, specializzando i loro mezzi e 
capacità di difesa, nonché promuovendo la cooperazione nei settori della formazione e della 
logistica; 
c) a prendere misure concrete per rafforzare la disponibilità, l'interoperabilità, la flessibilità e la 
schierabilità delle loro forze, in particolare identificando obiettivi comuni in materia di proiezione 
delle forze, anche eventualmente riesaminando le loro procedure decisionali nazionali; 
d) a cooperare per assicurare che essi prendano le misure necessarie per colmare, anche attraverso 
approcci multinazionali e senza pregiudizio degli impegni che li riguardano in seno all'Organiz­
zazione del trattato del Nord-Atlantico, le lacune constatate nel quadro del "meccanismo di 
sviluppo delle capacità";
IT C 202/276 Gazzetta ufficiale dell’Unione europea 7.6.2016
 
e) a partecipare, se del caso, allo sviluppo di programmi comuni o europei di equipaggiamenti di 
vasta portata nel quadro dell'Agenzia europea per la difesa. 
Articolo 3 
L'Agenzia europea per la difesa contribuisce alla valutazione regolare dei contributi degli Stati 
membri partecipanti in materia di capacità, in particolare dei contributi forniti seguendo i criteri 
che saranno stabiliti, tra l'altro, sulla base dell'articolo 2, e riferisce in materia almeno una volta 
l'anno. La valutazione potrà servire di base alle raccomandazioni e alle decisioni del Consiglio 
adottate conformemente all'articolo 46 del trattato sull'Unione europea.
IT 7.6.2016 Gazzetta ufficiale dell’Unione europea C 202/277
 
PROTOCOLLO (N. 11) 
SULL'ARTICOLO 42 DEL TRATTATO SULL'UNIONE EUROPEA 
LE ALTE PARTI CONTRAENTI, 
TENENDO PRESENTE la necessità di una piena applicazione delle disposizioni dell'articolo 42, paragrafo 
2, del trattato sull'Unione europea, 
TENENDO PRESENTE che la politica dell'Unione a norma dell'articolo 42 non pregiudica il carattere 
specifico della politica di sicurezza e di difesa di taluni Stati membri e rispetta gli obblighi di alcuni 
Stati membri i quali ritengono che la loro difesa si realizzi tramite la NATO, nell'ambito del trattato 
dell'Atlantico del Nord, e sia compatibile con la politica di sicurezza e di difesa comune adottata in 
tale contesto, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
L'Unione europea elabora, insieme con l'Unione dell'Europa occidentale, disposizioni per il miglio­
ramento della cooperazione reciproca.
IT C 202/278 Gazzetta ufficiale dell’Unione europea 7.6.2016
 
PROTOCOLLO (N. 12) 
SULLA PROCEDURA PER I DISAVANZI ECCESSIVI 
LE ALTE PARTI CONTRAENTI, 
DESIDERANDO precisare le modalità della procedura per i disavanzi eccessivi di cui all'articolo 126 del 
trattato sul funzionamento dell'Unione europea, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
I valori di riferimento di cui all'articolo 126, paragrafo 2, del trattato sul funzionamento dell'Unione 
europea sono: 
— il 3% per il rapporto fra il disavanzo pubblico, previsto o effettivo, e il prodotto interno lordo ai 
prezzi di mercato, 
— il 60% per il rapporto fra il debito pubblico e il prodotto interno lordo ai prezzi di mercato. 
Articolo 2 
Nell'articolo 126 di detto trattato e nel presente protocollo: 
— per pubblico, si intende la pubblica amministrazione, vale a dire l'amministrazione statale, regio­
nale o locale e i fondi di previdenza sociale, ad esclusione delle operazioni commerciali, quali 
definiti nel Sistema europeo di conti economici integrati, 
— per disavanzo, si intende l'indebitamento netto quale definito nel Sistema europeo di conti 
economici integrati, 
— per investimento, si intende la formazione lorda di capitale fisso, quale definita nel Sistema 
europeo di conti economici integrati, 
— per debito, si intende il debito lordo al valore nominale in essere alla fine dell'esercizio e 
consolidato tra e nei settori della pubblica amministrazione quale definita nel primo trattino. 
Articolo 3 
Al fine di garantire l'efficacia della procedura per i disavanzi eccessivi, i governi degli Stati membri, ai 
sensi della stessa, sono responsabili dei disavanzi della pubblica amministrazione come definita
IT 7.6.2016 Gazzetta ufficiale dell’Unione europea C 202/279
 
all'articolo 2, primo trattino, del presente protocollo. Gli Stati membri assicurano che le procedure 
nazionali in materia di bilancio consentano loro di rispettare gli obblighi derivanti dai trattati in 
questo settore. Gli Stati membri riferiscono alla Commissione, tempestivamente e regolarmente, in 
merito al loro disavanzo, previsto ed effettivo, nonché al livello del loro debito. 
Articolo 4 
I dati statistici da usare per l'applicazione del presente protocollo sono forniti dalla Commissione.
IT C 202/280 Gazzetta ufficiale dell’Unione europea 7.6.2016
 
PROTOCOLLO (N. 13) 
SUI CRITERI DI CONVERGENZA 
LE ALTE PARTI CONTRAENTI, 
DESIDERANDO precisare i dettagli dei criteri di convergenza che devono ispirare l'Unione nel processo 
decisionale volto a porre termine alle deroghe degli Stati membri con deroga di cui all'articolo 140 
del trattato sul funzionamento dell'Unione europea, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
Il criterio relativo alla stabilità dei prezzi di cui all'articolo 140, paragrafo 1, primo trattino, del 
trattato sul funzionamento dell'Unione europea, significa che gli Stati membri hanno un andamento 
dei prezzi che è sostenibile ed un tasso medio d'inflazione che, osservato per un periodo di un anno 
anteriormente all'esame, non supera di oltre 1½ punti percentuali quello dei tre Stati membri, al 
massimo, che hanno conseguito i migliori risultati in termini di stabilità dei prezzi. L'inflazione si 
misura mediante l'indice dei prezzi al consumo (IPC) calcolato su base comparabile, tenendo conto 
delle differenze delle definizioni nazionali. 
Articolo 2 
Il criterio relativo alla situazione di bilancio pubblico di cui all'articolo 140, paragrafo 1, secondo 
trattino, di detto trattato, significa che, al momento dell'esame, lo Stato membro non è oggetto di 
una decisione del Consiglio di cui all'articolo 126, paragrafo 6, di detto trattato, circa l'esistenza di 
un disavanzo eccessivo. 
Articolo 3 
Il criterio relativo alla partecipazione al meccanismo di cambio del Sistema monetario europeo di cui 
all'articolo 140, paragrafo 1, terzo trattino, di detto trattato, significa che lo Stato membro ha 
rispettato i normali margini di fluttuazione stabiliti dal meccanismo di cambio del Sistema monetario 
europeo senza gravi tensioni per almeno due anni prima dell'esame. In particolare, e, per lo stesso 
periodo, non deve aver svalutato di propria iniziativa il tasso di cambio centrale bilaterale della sua 
moneta nei confronti dell'euro. 
Articolo 4 
Il criterio relativo alla convergenza dei tassi d'interesse di cui all'articolo 140, paragrafo 1, quarto 
trattino, di detto trattato, significa che il tasso d'interesse nominale a lungo termine di uno Stato 
membro osservato in media nell'arco di un anno prima dell'esame non ha ecceduto di oltre 2 punti
IT 7.6.2016 Gazzetta ufficiale dell’Unione europea C 202/281
 
percentuali quello dei tre Stati membri, al massimo, che hanno conseguito i migliori risultati in 
termini di stabilità dei prezzi. I tassi di interesse si misurano sulla base delle obbligazioni a lungo 
termine emesse dallo Stato o sulla base di titoli analoghi, tenendo conto delle differenze nelle 
definizioni nazionali. 
Articolo 5 
I dati statistici da usare per l'applicazione del presente protocollo sono forniti dalla Commissione. 
Articolo 6 
Il Consiglio, deliberando all'unanimità su proposta della Commissione e previa consultazione del 
Parlamento europeo, della BCE, nonché del comitato economico e finanziario, adotta le disposizioni 
atte a precisare i dettagli dei criteri di convergenza di cui all'articolo 140 di detto trattato, che 
pertanto sono destinate a sostituire il presente protocollo.
IT C 202/282 Gazzetta ufficiale dell’Unione europea 7.6.2016
 
PROTOCOLLO (N. 14) 
SULL'EUROGRUPPO 
LE ALTE PARTI CONTRAENTI, 
DESIDEROSE di favorire le condizioni di una maggiore crescita economica nell'Unione europea e, a tale 
scopo, di sviluppare un coordinamento sempre più stretto delle politiche economiche della zona 
euro, 
CONSAPEVOLI della necessità di prevedere disposizioni particolari per un dialogo rafforzato tra gli Stati 
membri la cui moneta è l'euro, in attesa che l'euro diventi la moneta di tutti gli Stati membri 
dell'Unione, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
I ministri degli Stati membri la cui moneta è l'euro si riuniscono a titolo informale. Tali riunioni 
hanno luogo, a seconda delle necessità, per discutere questioni attinenti alle responsabilità specifiche 
da essi condivise in materia di moneta unica. La Commissione partecipa alle riunioni. La Banca 
centrale europea è invitata a prendere parte a tali riunioni, preparate dai rappresentanti dei ministri 
responsabili delle finanze degli Stati membri la cui moneta è l'euro e dai rappresentanti della 
Commissione. 
Articolo 2 
I ministri degli Stati membri la cui moneta è l'euro eleggono un presidente per un periodo di due 
anni e mezzo, a maggioranza di tali Stati membri.
IT 7.6.2016 Gazzetta ufficiale dell’Unione europea C 202/283
 
PROTOCOLLO (N. 15) 
SU TALUNE DISPOSIZIONI RELATIVE AL REGNO UNITO DI GRAN 
BRETAGNA E IRLANDA DEL NORD 
LE ALTE PARTI CONTRAENTI, 
RICONOSCENDO che il Regno Unito non deve essere obbligato né deve impegnarsi ad adottare l'euro 
senza che il suo governo e il suo parlamento abbiano preso una decisione autonoma in questo senso, 
TENENDO CONTO che il 16 ottobre 1996 e il 30 ottobre 1997 il governo del Regno Unito ha 
notificato al Consiglio la sua intenzione di non partecipare alla terza fase dell'unione economica e 
monetaria, 
PRENDENDO ATTO della prassi del governo del Regno Unito di finanziare il suo fabbisogno di prestiti 
mediante la vendita del debito al settore privato, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
1. A meno che il Regno Unito notifichi al Consiglio che intende adottare l'euro, esso non ha 
nessun obbligo di farlo. 
2. I punti da 3 a 8 e 10 si applicano al Regno Unito, tenuto conto della notifica trasmessa al 
Consiglio dal governo del Regno Unito il 16 ottobre 1996 e il 30 ottobre 1997. 
3. Il Regno Unito mantiene i suoi poteri nel settore della politica monetaria conformemente alla 
legislazione nazionale. 
4. L'articolo 119, secondo comma, l'articolo 126, paragrafi 1, 9 e 11, l'articolo 127, paragrafi da 
1 a 5, l'articolo 128, gli articoli 130, 131, 132, 133, 138, l'articolo 140, paragrafo 3, l'articolo 219, 
l'articolo 282, paragrafo 2, tranne la prima e l'ultima frase, l'articolo 282, paragrafo 5, e l'arti­
colo 283 del trattato sul funzionamento dell'Unione europea non si applicano al Regno Unito. Lo 
stesso vale per l'articolo 121, paragrafo 2 del presente trattato per quanto riguarda l'adozione delle 
parti degli indirizzi di massima per le politiche economiche che riguardano la zona euro in generale. 
In queste disposizioni i riferimenti all'Unione o agli Stati membri non riguardano il Regno Unito e i 
riferimenti alle banche centrali nazionali non riguardano la Banca d'Inghilterra. 
5. Il Regno Unito si sforza di evitare un disavanzo pubblico eccessivo. 
Gli articoli 143 e 144 del trattato sul funzionamento dell'Unione europea continuano ad essere 
applicabili al Regno Unito. Gli articoli 134, paragrafo 4, e 142 si applicano al Regno Unito come se 
quest'ultimo usufruisse di una deroga.
IT C 202/284 Gazzetta ufficiale dell’Unione europea 7.6.2016
 
6. Il diritto di voto del Regno Unito è sospeso per quanto riguarda gli atti del Consiglio di cui agli 
articoli elencati al punto 4 e nei casi menzionati all'articolo 139, paragrafo 4, primo comma del 
trattato sul funzionamento dell'Unione europea. A tal fine si applica l'articolo 139, paragrafo 4, 
secondo comma di detto trattato. 
Il Regno Unito non ha inoltre il diritto di partecipare alla nomina del presidente, del vicepresidente e 
degli altri membri del comitato esecutivo della BCE, conformemente all'articolo 283, paragrafo 2, 
secondo comma di detto trattato. 
7. Gli articoli 3, 4, 6, 7, 9.2, 10.1, 10.3, 11.2, 12.1, 14, 16, 18, 19, 20, 22, 23, 26, 27, 30, 31, 
32, 33, 34 e 49 del protocollo sullo statuto del Sistema europeo delle banche centrali e della Banca 
centrale europea ("statuto") non si applicano al Regno Unito. 
In tali articoli i riferimenti all'Unione o agli Stati membri non riguardano il Regno Unito e i 
riferimenti alle banche centrali nazionali o ai partecipanti al capitale non riguardano la Banca 
d'Inghilterra. 
I riferimenti negli articoli 10.3 e 30.2 dello statuto al capitale sottoscritto della BCE non includono il 
capitale sottoscritto dalla Banca d'Inghilterra. 
8. L'articolo 141, paragrafo 1, del trattato sul funzionamento dell'Unione europea e gli articoli da 
43 a 47 dello statuto producono effetto, indipendentemente dal fatto che uno Stato membro 
usufruisca o meno di una deroga, con i seguenti emendamenti: 
a) all'articolo 43, i riferimenti ai compiti della BCE e dell'IME includono i compiti che devono 
ancora essere assolti dopo l'introduzione dell'euro a motivo dell'eventuale decisione del Regno 
Unito di non adottare l'euro; 
b) oltre ai compiti previsti dall'articolo 46, la BCE svolge anche funzioni di consulenza in merito alle 
decisioni del Consiglio concernenti il Regno Unito, adottate ai sensi del punto 9, lettere a) e c), del 
presente protocollo, e contribuisce alla preparazione delle medesime; 
c) la Banca d'Inghilterra versa la propria sottoscrizione al capitale della BCE per coprire i costi 
operativi sulla stessa base delle banche centrali nazionali degli Stati membri con deroga. 
9. Il Regno Unito può notificare in qualsiasi momento la sua intenzione di adottare l'euro. In tal 
caso: 
a) il Regno Unito ha il diritto di adottare l'euro, purché soddisfi le necessarie condizioni. Il Consiglio, 
su richiesta del Regno Unito, decide, alle condizioni e in conformità della procedura di cui 
all'articolo 140, paragrafi 1 e 2, del trattato sul funzionamento dell'Unione europea, se tale paese 
soddisfa le condizioni necessarie; 
b) la Banca d'Inghilterra versa il capitale sottoscritto, trasferisce alla BCE attività di riserva in valuta e 
contribuisce alle riserve della BCE sulla stessa base della banca centrale nazionale dello Stato 
membro la cui deroga sia stata abolita;
IT 7.6.2016 Gazzetta ufficiale dell’Unione europea C 202/285
 
c) il Consiglio, alle condizioni e in conformità della procedura di cui all'articolo 140, paragrafo 3, 
di detto trattato, adotta ogni altra decisione necessaria per permettere al Regno Unito di adottare 
l'euro. 
Se il Regno Unito adotta l'euro conformemente alle disposizioni del presente punto, i punti da 3 a 8 
del presente protocollo cessano di produrre effetto. 
10. In deroga alle disposizioni dell'articolo 123 del trattato sul funzionamento dell'Unione eu­
ropea e dell'articolo 21.1 dello statuto, il governo del Regno Unito può mantenere la linea di credito 
("Ways and Means") presso la Banca d'Inghilterra fintantoché il Regno Unito non adotti l'euro.
IT C 202/286 Gazzetta ufficiale dell’Unione europea 7.6.2016
 
PROTOCOLLO (N. 16) 
SU TALUNE DISPOSIZIONI RELATIVE ALLA DANIMARCA 
LE ALTE PARTI CONTRAENTI, 
TENENDO CONTO che la costituzione danese prevede disposizioni che possono implicare il ricorso al 
referendum in Danimarca preliminarmente alla rinuncia danese all'esenzione, 
TENENDO CONTO che il 3 novembre 1993 il governo danese ha notificato al Consiglio la sua 
intenzione di non partecipare alla terza fase dell'Unione economica e monetaria, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
1. La Danimarca usufruisce di un'esenzione, tenuto conto della notifica trasmessa al Consiglio dal 
governo danese il 3 novembre 1993. L'esenzione comporta l'applicabilità alla Danimarca di tutti gli 
articoli e le disposizioni dei trattati e dello statuto del SEBC e della BCE relativi ad una deroga. 
2. Quanto all'abrogazione dell'esenzione, la procedura di cui all'articolo 140 del trattato sul 
funzionamento dell'Unione europea è avviata soltanto a richiesta della Danimarca. 
3. In caso di abrogazione dell'esenzione non si applicano più le disposizioni del presente proto­
collo.
IT 7.6.2016 Gazzetta ufficiale dell’Unione europea C 202/287
 
PROTOCOLLO (N. 17) 
SULLA DANIMARCA 
LE ALTE PARTI CONTRAENTI, 
DESIDERANDO risolvere taluni problemi particolari che interessano la Danimarca, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Le disposizioni dell'articolo 14 del protocollo sullo statuto del Sistema europeo di banche centrali e 
della Banca centrale europea lasciano impregiudicato il diritto della Banca nazionale di Danimarca di 
svolgere le sue attuali attività nei territori del Regno di Danimarca che non fanno parte dell'Unione.
IT C 202/288 Gazzetta ufficiale dell’Unione europea 7.6.2016
 
PROTOCOLLO (N. 18) 
SULLA FRANCIA 
LE ALTE PARTI CONTRAENTI, 
DESIDERANDO tener conto di un aspetto specifico concernente la Francia, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
La Francia manterrà il privilegio dell'emissione monetaria nella Nuova Caledonia, nella Polinesia 
francese e a Wallis e Futuna alle condizioni fissate dalla sua legislazione nazionale e avrà il diritto 
esclusivo di fissare la parità del franco CFP.
IT 7.6.2016 Gazzetta ufficiale dell’Unione europea C 202/289
 
PROTOCOLLO (N. 19) 
SULL'ACQUIS DI SCHENGEN INTEGRATO NELL'AMBITO DEL­
L'UNIONE EUROPEA 
LE ALTE PARTI CONTRAENTI, 
RILEVANDO che gli accordi relativi all'eliminazione graduale dei controlli alle frontiere comuni firmati 
da alcuni Stati membri dell'Unione europea a Schengen il 14 giugno 1985 e il 19 giugno 1990, 
nonché gli accordi connessi e le norme adottate sulla base dei suddetti accordi, sono stati integrati 
nell'ambito dell'Unione europea dal trattato di Amsterdam del 2 ottobre 1997, 
DESIDEROSE di preservare l'acquis di Schengen, sviluppato dall'entrata in vigore del trattato di Am­
sterdam, e di sviluppare tale acquis per contribuire alla realizzazione dell'obiettivo di offrire ai cittadini 
dell'Unione uno spazio di libertà, sicurezza e giustizia, senza frontiere interne, 
TENENDO CONTO della particolare posizione della Danimarca, 
TENENDO CONTO del fatto che l'Irlanda e il Regno Unito di Gran Bretagna e Irlanda del Nord non 
partecipano a tutte le disposizioni dell'acquis di Schengen; che dovrebbero tuttavia essere previste 
disposizioni per consentire a tali Stati di accettare, in tutto o in parte, altre disposizioni di detto 
acquis, 
RICONOSCENDO che, pertanto, è necessario avvalersi delle disposizioni dei trattati relative ad una 
cooperazione rafforzata tra alcuni Stati membri, 
TENENDO CONTO della necessità di mantenere un rapporto speciale con la Repubblica d'Islanda e il 
Regno di Norvegia, Stati entrambi vincolati dall'Unione nordica dei passaporti, unitamente agli Stati 
nordici membri dell'Unione europea, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
Il Regno del Belgio, la Repubblica di Bulgaria, la Repubblica ceca, il Regno di Danimarca, la Repub­
blica federale di Germania, la Repubblica di Estonia, la Repubblica ellenica, il Regno di Spagna, la 
Repubblica francese, la Repubblica italiana, la Repubblica di Cipro, la Repubblica di Lettonia, la 
Repubblica di Lituania, il Granducato di Lussemburgo, la Repubblica di Ungheria, la Repubblica di 
Malta, il Regno dei Paesi Bassi, la Repubblica d'Austria, la Repubblica di Polonia, la Repubblica 
portoghese, la Romania, la Repubblica di Slovenia, la Repubblica slovacca, la Repubblica di Finlandia 
e il Regno di Svezia sono autorizzati ad attuare tra loro una cooperazione rafforzata nei settori 
riguardanti le disposizioni definite dal Consiglio che costituiscono l'acquis di Schengen ( 1 ). Tale coo­
perazione è realizzata nell'ambito istituzionale e giuridico dell'Unione europea e nel rispetto delle 
pertinenti disposizioni dei trattati.
IT C 202/290 Gazzetta ufficiale dell’Unione europea 7.6.2016
( 1 ) Conformemente all'atto di adesione del 9 dicembre 2011, da quella data la Croazia è diventata membro dell'Unione.
 
Articolo 2 
L'acquis di Schengen si applica agli Stati membri di cui all'articolo 1, fatte salve le disposizioni 
dell'articolo 3 dell'atto di adesione del 16 aprile 2003 e dell'articolo 4 dell'atto di adesione del 
25 aprile 2005 ( 1 ). Il Consiglio si sostituisce al comitato esecutivo istituito dagli accordi di Schengen. 
Articolo 3 
La partecipazione della Danimarca all'adozione delle misure che costituiscono uno sviluppo dell'acquis 
di Schengen, come pure l'attuazione e l'applicazione di tali misure in Danimarca, sono disciplinate 
dalle pertinenti disposizioni del protocollo sulla posizione della Danimarca. 
Articolo 4 
L'Irlanda e il Regno Unito di Gran Bretagna e Irlanda del Nord possono, in qualsiasi momento, 
chiedere di partecipare, in tutto o in parte, alle disposizioni dell'acquis di Schengen. 
Il Consiglio decide in merito a tale richiesta all'unanimità dei suoi membri di cui all'articolo 1 e del 
rappresentante del governo dello Stato interessato. 
Articolo 5 
1. Le proposte e le iniziative basate sull'acquis di Schengen sono soggette alle pertinenti disposi­
zioni dei trattati. 
In tale contesto, laddove l'Irlanda o il Regno Unito non abbiano notificato per iscritto al Consiglio, 
entro un congruo periodo di tempo, che desiderano partecipare, l'autorizzazione di cui all'arti­
colo 329 del trattato sul funzionamento dell'Unione europea si considera concessa agli Stati membri 
di cui all'articolo 1 nonché all'Irlanda o al Regno Unito, laddove uno di essi desideri partecipare ai 
settori di cooperazione in questione. 
2. Laddove si ritenga che l'Irlanda o il Regno Unito, a norma di una decisione di cui all'articolo 4, 
abbiano effettuato la notifica, tanto l'una che l'altro possono nondimeno notificare al Consiglio per 
iscritto, entro tre mesi, che non desiderano partecipare a detta proposta o iniziativa. In tal caso 
l'Irlanda o il Regno Unito non partecipano all'adozione di detta proposta o iniziativa. Da quest'ultima 
notifica, la procedura per l'adozione della misura basata sull'acquis di Schengen è sospesa fino alla 
conclusione della procedura di cui ai paragrafi 3 o 4 o fino al ritiro di tale notifica in qualunque 
momento durante tale procedura. 
3. Allo Stato membro che ha effettuato la notifica di cui al paragrafo 2, le decisioni adottate dal 
Consiglio a norma dell'articolo 4 cessano di applicarsi dalla data di entrata in vigore della misura 
proposta, per quanto ritenuto necessario dal Consiglio e alle condizioni da stabilirsi in una decisione 
del Consiglio che delibera a maggioranza qualificata su proposta della Commissione. Tale decisione è 
adottata in conformità dei seguenti criteri: il Consiglio si adopera per mantenere la più ampia
IT 7.6.2016 Gazzetta ufficiale dell’Unione europea C 202/291 
( 1 ) Questa disposizione si applica fatte salve anche le disposizioni dell'articolo 4 dell'atto di adesione del 9 dicembre 
2011.
 
partecipazione possibile dello Stato membro interessato senza incidere profondamente sul funziona­
mento pratico delle varie parti dell'acquis di Schengen e rispettandone la coerenza. La Commissione 
presenta la proposta quanto prima dopo la notifica di cui al paragrafo 2. Il Consiglio, se necessario 
dopo la convocazione di due sessioni successive, delibera entro quattro mesi dalla proposta della 
Commissione. 
4. Se, entro la fine del periodo di quattro mesi, il Consiglio non ha adottato la decisione, uno 
Stato membro può, senza indugio, chiedere che la questione sia sottoposta al Consiglio europeo. In 
tal caso il Consiglio europeo, nella riunione successiva, deliberando a maggioranza qualificata su 
proposta della Commissione, adotta una decisione in conformità dei criteri di cui al paragrafo 3. 
5. Se, prima della conclusione della procedura di cui ai paragrafi 3 o 4, il Consiglio o, secondo i 
casi, il Consiglio europeo non ha adottato la decisione, è revocata la sospensione della procedura per 
l'adozione della misura basata sull'acquis di Schengen. Se detta misura è successivamente adottata, la 
decisione presa dal Consiglio a norma dell'articolo 4 cessa di applicarsi, dalla data di entrata in 
vigore di detta misura, allo Stato membro interessato nei limiti e alle condizioni decise dalla 
Commissione, a meno che detto Stato membro non abbia ritirato la notifica di cui al paragrafo 2 
prima dell'adozione della misura. La Commissione delibera entro la data di tale adozione. Nell'adot­
tare la decisione, la Commissione rispetta i criteri di cui al paragrafo 3. 
Articolo 6 
La Repubblica d'Islanda e il Regno di Norvegia sono associati all'attuazione dell'acquis di Schengen e 
al suo ulteriore sviluppo. A tal fine vengono concordate procedure appropriate in un accordo che 
sarà concluso con tali Stati dal Consiglio, che delibera all'unanimità dei suoi membri di cui all'arti­
colo 1. Tale accordo include disposizioni relative al contributo dell'Islanda e della Norvegia ad ogni 
conseguenza finanziaria derivante dall'attuazione del presente protocollo. 
Il Consiglio, deliberando all'unanimità, conclude con l'Islanda e la Norvegia un accordo separato, al 
fine di stabilire i diritti e gli obblighi fra l'Irlanda e il Regno Unito di Gran Bretagna e Irlanda del 
Nord, da un lato, e l'Islanda e la Norvegia, dall'altro, nei settori dell'acquis di Schengen che riguardano 
tali Stati. 
Articolo 7 
Ai fini dei negoziati relativi all'adesione di nuovi Stati membri all'Unione europea, l'acquis di Schen­
gen e le ulteriori misure adottate dalle istituzioni nell'ambito del suo campo d'applicazione sono 
considerati un acquis che deve essere accettato integralmente da tutti gli Stati candidati all'adesione.
IT C 202/292 Gazzetta ufficiale dell’Unione europea 7.6.2016
 
PROTOCOLLO (N. 20) 
SULL'APPLICAZIONE DI ALCUNI ASPETTI DELL'ARTICOLO 26 DEL 
TRATTATO SUL FUNZIONAMENTO DELL'UNIONE EUROPEA AL RE­
GNO UNITO E ALL'IRLANDA 
LE ALTE PARTI CONTRAENTI, 
DESIDEROSE di risolvere talune questioni relative al Regno Unito e all'Irlanda, 
CONSIDERANDO che da molti anni esistono tra il Regno Unito e l'Irlanda intese speciali in materia di 
libero spostamento, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
Nonostante gli articoli 26 e 77 del trattato sul funzionamento dell'Unione europea, qualsiasi altra 
disposizione di tale trattato o del trattato sull'Unione europea, qualsiasi misura adottata a norma di 
questi trattati o qualsiasi accordo internazionale concluso dall'Unione o dall'Unione e dai suoi Stati 
membri con uno o più Stati terzi, il Regno Unito è autorizzato ad esercitare, alle sue frontiere con 
altri Stati membri, sulle persone che intendono entrare nel Regno Unito, quei controlli che ritenga 
necessari al fine di: 
a) verificare il diritto di accesso al Regno Unito per i cittadini di Stati membri e per le persone a loro 
carico, che esercitano diritti conferiti loro dal diritto dell'Unione, nonché per cittadini di altri Stati 
cui tali diritti sono stati conferiti mediante un accordo vincolante per il Regno Unito; e 
b) stabilire se concedere o meno ad altre persone il permesso di entrare nel Regno Unito. 
Nessuna disposizione degli articoli 26 e 77 del trattato sul funzionamento dell'Unione europea né 
qualsiasi altra disposizione di tale trattato o del trattato sull'Unione europea o qualsiasi misura 
adottata a norma degli stessi pregiudica il diritto del Regno Unito di adottare o esercitare siffatti 
controlli. I riferimenti al Regno Unito contenuti nel presente articolo includono i territori delle cui 
relazioni esterne è responsabile il Regno Unito. 
Articolo 2 
Il Regno Unito e l'Irlanda possono continuare a concludere intese reciproche in materia di circola­
zione di persone tra i loro territori ("zona di libero spostamento"), nel pieno rispetto dei diritti delle 
persone di cui all'articolo 1, primo comma, lettera a) del presente protocollo. In questo contesto,
IT 7.6.2016 Gazzetta ufficiale dell’Unione europea C 202/293
 
finché essi manterranno dette intese, le disposizioni dell'articolo 1 del presente protocollo si ap­
plicano all'Irlanda negli stessi termini e condizioni con cui saranno applicate al Regno Unito. Nessuna 
disposizione degli articoli 26 e 77 del trattato sul funzionamento dell'Unione europea, né qualsiasi 
altra disposizione di tale trattato o del trattato sull'Unione europea o qualsiasi misura adottata a 
norma degli stessi pregiudica tali intese. 
Articolo 3 
Gli altri Stati membri hanno la facoltà di esercitare, alle loro frontiere o in ogni punto di entrata nel 
loro territorio, controlli analoghi sulle persone che intendono entrare nel loro territorio dal Regno 
Unito o da altri territori le cui relazioni esterne ricadono sotto la responsabilità di quest'ultimo, per 
gli stessi scopi indicati all'articolo 1 del presente protocollo, oppure dall'Irlanda nella misura in cui 
l'articolo 1 del presente protocollo si applica all'Irlanda. 
Nessuna disposizione degli articoli 26 e 77 del trattato sul funzionamento dell'Unione europea né 
qualsiasi altra disposizione di tale trattato o del trattato sull'Unione europea o qualsiasi misura 
adottata a norma degli stessi pregiudica il diritto degli altri Stati membri di adottare o esercitare 
siffatti controlli.
IT C 202/294 Gazzetta ufficiale dell’Unione europea 7.6.2016
 
PROTOCOLLO (N. 21) 
SULLA POSIZIONE DEL REGNO UNITO E DELL'IRLANDA RISPETTO 
ALLO SPAZIO DI LIBERTÀ, SICUREZZA E GIUSTIZIA 
LE ALTE PARTI CONTRAENTI, 
DESIDEROSE di risolvere talune questioni relative al Regno Unito e all'Irlanda, 
CONSIDERANDO il protocollo sull'applicazione di alcuni aspetti dell'articolo 26 del trattato sul fun­
zionamento dell'Unione europea al Regno Unito e all'Irlanda, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
Fatto salvo l'articolo 3, il Regno Unito e l'Irlanda non partecipano all'adozione da parte del Consiglio 
delle misure proposte a norma della parte terza, titolo V del trattato sul funzionamento dell'Unione 
europea. Per le decisioni del Consiglio che devono essere adottate all'unanimità si richiede l'unanimità 
dei membri del Consiglio, ad eccezione dei rappresentanti dei governi del Regno Unito e dell'Irlanda. 
Ai fini del presente articolo, per maggioranza qualificata s'intende quella definita conformemente 
all'articolo 238, paragrafo 3 del trattato sul funzionamento dell'Unione europea 
Articolo 2 
In conseguenza dell'articolo 1 e fatti salvi gli articoli 3, 4 e 6, nessuna disposizione della parte terza, 
titolo V del trattato sul funzionamento dell'Unione europea, nessuna misura adottata a norma di 
detto titolo, nessuna disposizione di accordi internazionali conclusi dall'Unione a norma di detto 
titolo e nessuna decisione della Corte di giustizia dell'Unione europea sull'interpretazione di tali 
disposizioni o misure è vincolante o applicabile nel Regno Unito o in Irlanda; nessuna di tali 
disposizioni, misure o decisioni pregiudica in alcun modo le competenze, i diritti e gli obblighi di 
tali Stati; e nessuna di tali disposizioni, misure o decisioni pregiudica in alcun modo l'acquis comu­
nitario e dell'Unione né costituisce parte del diritto dell'Unione, quali applicabili al Regno Unito o 
all'Irlanda. 
Articolo 3 
1. Il Regno Unito o l'Irlanda possono notificare per iscritto al presidente del Consiglio, entro tre 
mesi dalla presentazione di una proposta o un'iniziativa al Consiglio, a norma della parte terza, titolo 
V del trattato sul funzionamento dell'Unione europea, che desiderano partecipare all'adozione ed 
applicazione di una delle misure proposte; una volta effettuata detta notifica tali Stati sono abilitati a 
partecipare.
IT 7.6.2016 Gazzetta ufficiale dell’Unione europea C 202/295
 
Per le decisioni del Consiglio che devono essere adottate all'unanimità si richiede l'unanimità dei 
membri del Consiglio, ad eccezione del membro che non ha proceduto a tale notifica. Una misura 
adottata a norma del presente paragrafo è vincolante per tutti gli Stati membri che hanno preso parte 
alla sua adozione. 
Le misure adottate in applicazione dell'articolo 70 del trattato sul funzionamento dell'Unione eu­
ropea prevedono le modalità di partecipazione del Regno Unito e dell'Irlanda alle valutazioni con­
cernenti i settori contemplati dalla parte terza, titolo V di detto trattato. 
Ai fini del presente articolo, per maggioranza qualificata s'intende quella definita conformemente 
all'articolo 238, paragrafo 3 del trattato sul funzionamento dell'Unione europea. 
2. Se una misura di cui al paragrafo 1 non può essere adottata entro un congruo periodo di 
tempo con la partecipazione del Regno Unito o dell'Irlanda, essa può essere adottata dal Consiglio a 
norma dell'articolo 1 senza la partecipazione del Regno Unito o dell'Irlanda. In tal caso si applica 
l'articolo 2. 
Articolo 4 
Il Regno Unito o l'Irlanda, in qualsiasi momento dopo l'adozione di una misura da parte del 
Consiglio a norma della parte terza, titolo V del trattato sul funzionamento dell'Unione europea, 
possono notificare al Consiglio e alla Commissione la loro intenzione di accettarla. In tal caso si 
applica, con gli opportuni adattamenti, la procedura di cui all'articolo 331, paragrafo 1 del trattato 
sul funzionamento dell'Unione europea. 
Articolo 4 bis 
1. Le disposizioni del presente protocollo si applicano, per il Regno Unito e l'Irlanda, anche alle 
misure proposte o adottate a norma della parte terza, titolo V del trattato sul funzionamento 
dell'Unione europea per modificare una misura in vigore vincolante per tali paesi. 
2. Il Consiglio tuttavia, se deliberando su proposta della Commissione decide che la non parte­
cipazione del Regno Unito o dell'Irlanda alla versione modificata di una misura in vigore rende 
l'applicazione della misura stessa impraticabile per altri Stati membri o per l'Unione, può esortare il 
Regno Unito o l'Irlanda a effettuare una notifica a norma dell'articolo 3 o dell'articolo 4. Ai fini 
dell'articolo 3, dalla data della suddetta decisione del Consiglio inizia a decorrere un ulteriore periodo 
di due mesi. 
Se, alla scadenza del termine di due mesi dalla decisione del Consiglio, il Regno Unito o l'Irlanda non 
hanno effettuato la notifica a norma dell'articolo 3 o dell'articolo 4, la misura in vigore non è più 
vincolante per essi né loro applicabile, a meno che lo Stato membro interessato non abbia effettuato 
una notifica a norma dell'articolo 4 prima dell'entrata in vigore della misura di modifica. Quanto 
precede ha effetto dalla data di entrata in vigore della misura di modifica o dalla scadenza del termine 
di due mesi, se posteriore.
IT C 202/296 Gazzetta ufficiale dell’Unione europea 7.6.2016
 
Ai fini del presente paragrafo, il Consiglio, dopo una discussione approfondita della questione, 
delibera a maggioranza qualificata dei membri che rappresentano gli Stati membri che partecipano 
o hanno partecipato all'adozione della misura di modifica. Per maggioranza qualificata del Consiglio 
si intende quella definita conformemente all'articolo 238, paragrafo 3, lettera a) del trattato sul 
funzionamento dell'Unione europea. 
3. Il Consiglio, deliberando a maggioranza qualificata su proposta della Commissione, può altresì 
decidere che il Regno Unito o l'Irlanda si facciano carico delle eventuali conseguenze finanziarie 
dirette, derivanti necessariamente e inevitabilmente dalla cessazione della loro partecipazione alla 
misura in vigore. 
4. Il presente articolo fa salvo l'articolo 4. 
Articolo 5 
Uno Stato membro che non sia vincolato da una misura adottata a norma della parte terza, titolo V 
del trattato sul funzionamento dell'Unione europea non subisce alcuna conseguenza finanziaria di 
tale misura diversa dai costi amministrativi che ne derivano per le istituzioni, salvo che il Consiglio, 
deliberando all'unanimità dei membri previa consultazione del Parlamento europeo, non disponga 
altrimenti. 
Articolo 6 
Qualora, nei casi previsti nel presente protocollo, il Regno Unito o l'Irlanda siano vincolati da una 
misura adottata dal Consiglio a norma della parte terza, titolo V del trattato sul funzionamento 
dell'Unione europea, a tale Stato si applicano, in relazione a detta misura, le pertinenti disposizioni 
dei trattati. 
Articolo 6 bis 
Il Regno Unito o l'Irlanda non saranno vincolati da norme stabilite in base all'articolo 16 del trattato 
sul funzionamento dell'Unione europea che riguardano il trattamento dei dati personali da parte degli 
Stati membri nell'esercizio di attività che rientrano nel campo di applicazione dei capi 4 o 5 della 
parte terza, titolo V di detto trattato laddove il Regno Unito o l'Irlanda non siano vincolati da norme 
dell'Unione che disciplinano forme di cooperazione giudiziaria in materia penale o di cooperazione di 
polizia nell'ambito delle quali devono essere rispettate le disposizioni stabilite in base all'articolo 16. 
Articolo 7 
Gli articoli 3, 4 e 4 bis non pregiudicano il protocollo sull'acquis di Schengen integrato nell'ambito 
dell'Unione europea. 
Articolo 8 
L'Irlanda può notificare per iscritto al Consiglio che non desidera più essere vincolata dai termini del 
presente protocollo. In tal caso si applicano all'Irlanda le normali disposizioni del trattato. 
Articolo 9 
Per quanto riguarda l'Irlanda, il presente protocollo non si applica all'articolo 75 del trattato sul 
funzionamento dell'Unione europea.
IT 7.6.2016 Gazzetta ufficiale dell’Unione europea C 202/297
 
PROTOCOLLO (N. 22) 
SULLA POSIZIONE DELLA DANIMARCA 
LE ALTE PARTI CONTRAENTI, 
NEL RAMMENTARE la decisione dei capi di Stato o di governo, riuniti in sede di Consiglio europeo a 
Edimburgo il 12 dicembre 1992, concernente taluni problemi sollevati dalla Danimarca in merito al 
trattato sull'Unione europea, 
PRESO ATTO della posizione della Danimarca per quanto concerne la cittadinanza, l'unione economica 
e monetaria, la politica di difesa e il settore della giustizia e degli affari interni, quale stabilita nella 
decisione di Edimburgo, 
CONSAPEVOLI del fatto che la continuazione ai sensi dei trattati del regime giuridico derivante dalla 
decisione di Edimburgo limiterà in maniera significativa la partecipazione della Danimarca in impor­
tanti settori di cooperazione dell'Unione e che per quest'ultima sarebbe del massimo interesse 
garantire l'integrità dell'acquis nel settore della libertà, sicurezza e giustizia, 
DESIDEROSE pertanto di stabilire un quadro giuridico che preveda la possibilità per la Danimarca di 
partecipare all'adozione delle misure proposte sulla base della parte terza, titolo V del trattato sul 
funzionamento dell'Unione europea e accogliendo favorevolmente l'intenzione della Danimarca di 
avvalersi di tale possibilità qualora possibile secondo le proprie norme costituzionali, 
PRENDENDO ATTO che la Danimarca non impedirà agli altri Stati membri di sviluppare ulteriormente 
la loro cooperazione per quanto concerne misure non vincolanti per la Danimarca, 
TENENDO PRESENTE l'articolo 3 del protocollo sull'acquis di Schengen integrato nell'ambito dell'Unione 
europea, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
PARTE I 
Articolo 1 
La Danimarca non partecipa all'adozione da parte del Consiglio delle misure proposte a norma della 
parte terza, titolo V del trattato sul funzionamento dell'Unione europea. Per le decisioni del Consiglio 
che devono essere adottate all'unanimità si richiede l'unanimità dei membri del Consiglio, ad ecce­
zione del rappresentante del governo della Danimarca. 
Ai fini del presente articolo, per maggioranza qualificata s'intende quella definita conformemente 
all'articolo 238, paragrafo 3 del trattato sul funzionamento dell'Unione europea.
IT C 202/298 Gazzetta ufficiale dell’Unione europea 7.6.2016
 
Articolo 2 
Nessuna disposizione della parte terza, titolo V del trattato sul funzionamento dell'Unione europea, 
nessuna misura adottata a norma di tale titolo, nessuna disposizione di alcun accordo internazionale 
concluso dall'Unione a norma di tale titolo e nessuna decisione della Corte di giustizia dell'Unione 
europea sull'interpretazione di tali disposizioni o misure o di misure modificate o modificabili a 
norma di tale titolo è vincolante o applicabile in Danimarca; nessuna di tali disposizioni, misure o 
decisioni pregiudica in alcun modo le competenze, i diritti e gli obblighi della Danimarca; nessuna di 
tali disposizioni, misure o decisioni pregiudica in alcun modo l'acquis comunitario e dell'Unione né 
costituisce parte del diritto dell'Unione, quali applicabili alla Danimarca. In particolare, gli atti del­
l'Unione nel settore della cooperazione di polizia e della cooperazione giudiziaria in materia penale, 
adottati prima dell'entrata in vigore del trattato di Lisbona, che sono modificati, continuano ad essere 
vincolanti e applicabili alla Danimarca senza modifiche. 
Articolo 2 bis 
L'articolo 2 del presente protocollo si applica anche alle norme stabilite in base all'articolo 16 del 
trattato sul funzionamento dell'Unione europea che riguardano il trattamento dei dati personali da 
parte degli Stati membri nell'esercizio di attività che rientrano nel campo di applicazione dei capi 4 o 
5 della parte terza, titolo V di detto trattato. 
Articolo 3 
La Danimarca non sostiene le conseguenze finanziarie delle misure di cui all'articolo 1 diverse dalle 
spese amministrative connesse con le istituzioni. 
Articolo 4 
1. La Danimarca decide, entro un periodo di sei mesi dalla misura del Consiglio su una proposta o 
iniziativa volta a sviluppare l'acquis di Schengen e prevista nella presente parte, se intende recepire tale 
misura nel proprio diritto interno. Se decide in tal senso, questa misura creerà un obbligo a norma 
del diritto internazionale tra la Danimarca e gli altri Stati membri vincolati da detta misura. 
2. Se la Danimarca decidesse di non applicare una misura del Consiglio di cui al paragrafo 1, gli 
Stati membri vincolati da quest'ultima e la Danimarca esamineranno le misure appropriate da 
adottare. 
PARTE II 
Articolo 5 
Per quanto attiene alle misure adottate dal Consiglio nell'ambito dell'articolo 26, paragrafo 1, 
dell'articolo 42 e degli articoli da 43 a 46 del trattato sull'Unione europea, la Danimarca non 
partecipa all'elaborazione e all'attuazione di decisioni e azioni dell'Unione che hanno implicazioni
IT 7.6.2016 Gazzetta ufficiale dell’Unione europea C 202/299
 
di difesa. Pertanto la Danimarca non prende parte alla loro adozione. La Danimarca non impedirà 
agli altri Stati membri di sviluppare ulteriormente la loro cooperazione in questo settore. La Dani­
marca non ha l'obbligo di contribuire al finanziamento di spese operative connesse con tali misure, 
né quello di mettere a disposizione dell'Unione capacità militari. 
Per gli atti del Consiglio che devono essere adottati all'unanimità si richiede l'unanimità dei membri 
del Consiglio, ad eccezione del rappresentante del governo danese. 
Ai fini del presente articolo, per maggioranza qualificata s'intende quella definita conformemente 
all'articolo 238, paragrafo 3 del trattato sul funzionamento dell'Unione europea. 
PARTE III 
Articolo 6 
Gli articoli 1, 2 e 3 non si applicano alle misure che determinano quali siano i paesi terzi i cui 
cittadini devono essere in possesso di un visto all'atto dell'attraversamento delle frontiere esterne degli 
Stati membri, né a misure relative all'instaurazione di un modello uniforme per i visti. 
PARTE IV 
Articolo 7 
La Danimarca può in qualunque momento, secondo le proprie norme costituzionali, informare gli 
altri Stati membri che non intende più avvalersi, in tutto o in parte, del presente protocollo. In tal 
caso la Danimarca applicherà pienamente tutte le misure pertinenti in vigore a quel momento 
nell'ambito dell'Unione europea. 
Articolo 8 
1. In qualsiasi momento e fatto salvo l'articolo 7, la Danimarca può, secondo le proprie norme 
costituzionali, notificare agli altri Stati membri che, con effetto dal primo giorno del mese successivo 
alla notifica, la parte I è costituita dalle disposizioni di cui all'allegato. In tal caso gli articoli da 5 a 8 
sono rinumerati di conseguenza. 
2. Sei mesi dopo la data in cui prende effetto la notifica di cui al paragrafo 1, tutto l'acquis di 
Schengen e le misure adottate per sviluppare tale acquis, che erano fino ad allora vincolanti per la 
Danimarca quali obblighi di diritto internazionale, sono vincolanti per la Danimarca in quanto diritto 
dell'Unione.
IT C 202/300 Gazzetta ufficiale dell’Unione europea 7.6.2016
 
ALLEGATO 
Articolo 1 
Fatto salvo l'articolo 3, la Danimarca non partecipa all'adozione da parte del Consiglio delle misure proposte a norma 
della parte terza, titolo V del trattato sul funzionamento dell'Unione europea. Per gli atti del Consiglio che devono essere 
adottati all'unanimità si richiede l'unanimità dei membri del Consiglio, ad eccezione del rappresentante del governo 
danese. 
Ai fini del presente articolo, la maggioranza qualificata è definita conformemente all'articolo 238, paragrafo 3 del trattato 
sul funzionamento dell'Unione europea. 
Articolo 2 
In forza dell'articolo 1 e fatti salvi gli articoli 3, 4 e 8, nessuna disposizione della parte terza, titolo V del trattato sul 
funzionamento dell'Unione europea, nessuna misura adottata a norma di detto titolo, nessuna disposizione di accordi 
internazionali conclusi dall'Unione a norma di detto titolo, nessuna decisione della Corte di giustizia dell'Unione europea 
sull'interpretazione di tali disposizioni o misure è vincolante o applicabile in Danimarca; nessuna di tali disposizioni, 
misure o decisioni pregiudica in alcun modo le competenze, i diritti e gli obblighi della Danimarca; nessuna di tali 
disposizioni, misure o decisioni pregiudica in alcun modo l'acquis comunitario e dell'Unione né costituisce parte del diritto 
dell'Unione, quali applicabili alla Danimarca. 
Articolo 3 
1. La Danimarca può notificare per iscritto al presidente del Consiglio, entro tre mesi dalla presentazione di una 
proposta o iniziativa al Consiglio, a norma della parte terza, titolo V del trattato sul funzionamento dell'Unione europea, 
che desidera partecipare all'adozione ed applicazione della misura proposta; una volta effettuata detta notifica la Dani­
marca è abilitata a partecipare. 
2. Se una misura di cui al paragrafo 1 non può essere adottata entro un congruo periodo di tempo con la parteci­
pazione della Danimarca, essa può essere adottata dal Consiglio a norma dell'articolo 1 senza la partecipazione della 
Danimarca. In tal caso si applica l'articolo 2. 
Articolo 4 
La Danimarca, in qualsiasi momento dopo l'adozione di una misura a norma della parte terza, titolo V del trattato sul 
funzionamento dell'Unione europea, può notificare al Consiglio e alla Commissione la sua intenzione di accettarla. In tal 
caso si applica, con gli opportuni adattamenti la procedura di cui all'articolo 331, paragrafo 1 di detto trattato. 
Articolo 5 
1. Le disposizioni del presente protocollo si applicano, per la Danimarca, anche alle misure proposte o adottate a 
norma della parte terza, titolo V del trattato sul funzionamento dell'Unione europea per modificare una misura in vigore 
vincolante per tale paese. 
2. Il Consiglio tuttavia, se deliberando su proposta della Commissione decide che la non partecipazione della Dani­
marca alla versione modificata di una misura in vigore rende l'applicazione della misura stessa impraticabile per altri Stati 
membri o per l'Unione, può esortarla a effettuare una notifica a norma dell'articolo 3 o dell'articolo 4. Ai fini 
dell'articolo 3, dalla data della suddetta decisione del Consiglio inizia a decorrere un ulteriore periodo di due mesi.
IT 7.6.2016 Gazzetta ufficiale dell’Unione europea C 202/301
 
Se, alla scadenza del termine di due mesi dalla decisione del Consiglio, la Danimarca non ha effettuato la notifica a norma 
dell'articolo 3 o dell'articolo 4, la misura in vigore non è più vincolante né ad essa applicabile, a meno che essa non 
abbia effettuato una notifica a norma dell'articolo 4 prima dell'entrata in vigore della misura di modifica. Quanto precede 
ha effetto dalla data di entrata in vigore della misura di modifica o dalla scadenza del termine di due mesi, se posteriore. 
Ai fini del presente paragrafo, il Consiglio, dopo una discussione approfondita della questione, delibera a maggioranza 
qualificata dei membri che rappresentano gli Stati membri che partecipano o hanno partecipato all'adozione della misura 
di modifica. Per maggioranza qualificata del Consiglio si intende quella definita conformemente all'articolo 238, paragrafo 
3, lettera a) del trattato sul funzionamento dell'Unione europea. 
3. Il Consiglio, deliberando a maggioranza qualificata su proposta della Commissione, può altresì decidere che la 
Danimarca si faccia carico delle eventuali conseguenze finanziarie dirette, derivanti necessariamente e inevitabilmente dalla 
cessazione della sua partecipazione alla misura in vigore. 
4. Il presente articolo fa salvo l'articolo 4. 
Articolo 6 
1. La notifica di cui all'articolo 4 è presentata entro sei mesi dall'adozione finale di una misura che sviluppa l'acquis di 
Schengen. 
Qualora la Danimarca non presenti una notifica conformemente all'articolo 3 o 4 in relazione a una misura che sviluppa 
l'acquis di Schengen, gli Stati membri vincolati da tale misura e la Danimarca esamineranno le iniziative appropriate da 
intraprendere. 
2. Una notifica a norma dell'articolo 3 relativa a una misura che sviluppa l'acquis di Schengen è irrevocabilmente 
considerata una notifica a norma dell'articolo 3 ai fini di qualsiasi altra proposta o iniziativa volta a sviluppare tale 
misura, purché tale proposta o iniziativa sviluppi l'acquis di Schengen. 
Articolo 7 
La Danimarca non sarà vincolata da norme stabilite in base all'articolo 16 del trattato sul funzionamento dell'Unione 
europea che riguardano il trattamento dei dati personali da parte degli Stati membri nell'esercizio di attività che rientrano 
nel campo di applicazione dei capi 4 o 5 della parte terza, titolo V di detto trattato laddove non sia vincolata da norme 
dell'Unione che disciplinano forme di cooperazione giudiziaria in materia penale o di cooperazione di polizia nell'ambito 
delle quali devono essere rispettate le disposizioni stabilite in base all'articolo 16. 
Articolo 8 
Qualora, nei casi previsti nella presente parte, la Danimarca sia vincolata da una misura adottata dal Consiglio a norma 
della parte terza, titolo V, del trattato sul funzionamento dell'Unione europea, si applicano alla Danimarca, in relazione a 
detta misura, le pertinenti disposizioni dei trattati. 
Articolo 9 
Qualora la Danimarca non sia vincolata da una misura adottata a norma della parte terza, titolo V del trattato sul 
funzionamento dell'Unione europea, essa non subisce alcuna conseguenza finanziaria di tale misura diversa dai costi 
amministrativi che ne derivano per le istituzioni, a meno che il Consiglio, deliberando all'unanimità di tutti i suoi membri, 
previa consultazione del Parlamento europeo, decida altrimenti.
IT C 202/302 Gazzetta ufficiale dell’Unione europea 7.6.2016
 
PROTOCOLLO (N. 23) 
SULLE RELAZIONI ESTERNE DEGLI STATI MEMBRI IN MATERIA DI 
ATTRAVERSAMENTO DELLE FRONTIERE ESTERNE 
LE ALTE PARTI CONTRAENTI, 
TENENDO CONTO dell'esigenza degli Stati membri di garantire controlli efficaci alle loro frontiere 
esterne, se opportuno in cooperazione con i paesi terzi, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Le disposizioni sulle misure relative all'attraversamento delle frontiere esterne di cui all'articolo 77, 
paragrafo 2, lettera b), del trattato sul funzionamento dell'Unione europea non pregiudicano la 
competenza degli Stati membri a negoziare o concludere accordi con i paesi terzi, a condizione 
che tali accordi rispettino il diritto dell'Unione e gli altri accordi internazionali pertinenti.
IT 7.6.2016 Gazzetta ufficiale dell’Unione europea C 202/303
 
PROTOCOLLO (N. 24) 
SULL'ASILO PER I CITTADINI DEGLI STATI MEMBRI DELL'UNIONE 
EUROPEA 
LE ALTE PARTI CONTRAENTI, 
CONSIDERANDO che, in base all'articolo 6, paragrafo 1 del trattato sull'Unione europea, l'Unione 
riconosce i diritti, le libertà e i principi sanciti nella Carta dei diritti fondamentali; 
CONSIDERANDO che, in base all'articolo 6, paragrafo 3 del trattato sull'Unione europea, i diritti 
fondamentali garantiti dalla Convenzione europea per la salvaguardia dei diritti dell'uomo e delle 
libertà fondamentali fanno parte del diritto dell'Unione in quanto principi generali; 
CONSIDERANDO che la Corte di giustizia dell'Unione europea è competente ad assicurare il rispetto del 
diritto nell'interpretazione e nell'applicazione dell'articolo 6, paragrafi 1 e 3, del trattato sull'Unione 
europea da parte dell'Unione; 
CONSIDERANDO che, a norma dell'articolo 49 del trattato sull'Unione europea, per domandare di 
diventare membri dell'Unione tutti gli Stati europei devono rispettare i valori sanciti nell'articolo 2 
del trattato sull'Unione europea; 
TENENDO PRESENTE che l'articolo 7 del trattato sull'Unione europea instaura un meccanismo per la 
sospensione di taluni diritti in caso di una violazione grave e persistente di tali valori da parte di uno 
Stato membro; 
RAMMENTANDO che ogni cittadino di uno Stato membro, quale cittadino dell'Unione, gode di uno 
status e di una tutela speciali che sono garantiti dagli Stati membri a norma delle disposizioni della 
parte seconda del trattato sul funzionamento dell'Unione europea; 
TENENDO PRESENTE che i trattati istituiscono uno spazio senza frontiere interne e conferiscono ad ogni 
cittadino dell'Unione il diritto di circolare e di soggiornare liberamente nel territorio degli Stati 
membri; 
INTENZIONATE ad evitare che l'istituto dell'asilo sia travisato per conseguire finalità diverse da quelle 
cui tende; 
CONSIDERANDO che il presente protocollo rispetta la finalità e gli obiettivi della Convenzione di 
Ginevra del 28 luglio 1951 relativa allo status dei rifugiati,
IT C 202/304 Gazzetta ufficiale dell’Unione europea 7.6.2016
 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo unico 
Gli Stati membri dell'Unione europea, dato il livello di tutela dei diritti e delle libertà fondamentali da 
essi garantito, si considerano reciprocamente paesi d'origine sicuri a tutti i fini giuridici e pratici 
connessi a questioni inerenti l'asilo. Pertanto, la domanda d'asilo presentata da un cittadino di uno 
Stato membro può essere presa in esame o dichiarata ammissibile all'esame in un altro Stato membro 
unicamente nei seguenti casi: 
a) se lo Stato membro di cui il richiedente è cittadino procede, dopo l'entrata in vigore del trattato di 
Amsterdam, avvalendosi dell'articolo 15 della Convenzione per la salvaguardia dei diritti del­
l'uomo e delle libertà fondamentali, all'adozione di misure che derogano, nel suo territorio, agli 
obblighi previsti da detta Convenzione; 
b) se è stata avviata la procedura di cui all'articolo 7, paragrafo 1, del trattato sull'Unione europea e 
finché il Consiglio o, se del caso, il Consiglio europeo non prende una decisione al riguardo, nei 
confronti dello Stato membro di cui il richiedente è cittadino; 
c) se il Consiglio ha adottato una decisione conformemente all'articolo 7, paragrafo 1 del trattato 
sull'Unione europea nei riguardi dello Stato membro di cui il richiedente è cittadino ovvero se il 
Consiglio europeo ha adottato una decisione conformemente all'articolo 7, paragrafo 2 di detto 
trattato riguardo allo Stato membro di cui il richiedente è cittadino; 
d) se uno Stato membro così decide unilateralmente per la domanda di un cittadino di un altro Stato 
membro; in tal caso il Consiglio ne è immediatamente informato; la domanda è esaminata 
partendo dal presupposto che sia manifestamente infondata senza che ciò pregiudichi, in alcun 
caso, il potere decisionale dello Stato membro.
IT 7.6.2016 Gazzetta ufficiale dell’Unione europea C 202/305
 
PROTOCOLLO (N. 25) 
SULL'ESERCIZIO DELLA COMPETENZA CONCORRENTE 
LE ALTE PARTI CONTRAENTI 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo unico 
Con riferimento all'articolo 2, paragrafo 2 del trattato sul funzionamento dell'Unione europea 
relativo alla competenza concorrente, quando l'Unione agisce in un determinato settore, il campo 
di applicazione di questo esercizio di competenza copre unicamente gli elementi disciplinati dall'atto 
dell'Unione in questione e non copre pertanto l'intero settore.
IT C 202/306 Gazzetta ufficiale dell’Unione europea 7.6.2016
 
PROTOCOLLO (N. 26) 
SUI SERVIZI DI INTERESSE GENERALE 
LE ALTE PARTI CONTRAENTI, 
DESIDERANDO sottolineare l'importanza dei servizi di interesse generale, 
HANNO CONVENUTO le disposizioni interpretative seguenti, che sono allegate al trattato sull'Unione 
europea e al trattato sul funzionamento dell'Unione europea: 
Articolo 1 
I valori comuni dell'Unione con riguardo al settore dei servizi di interesse economico generale ai 
sensi dell'articolo 14 del trattato sul funzionamento dell'Unione europea comprendono in partico­
lare: 
— il ruolo essenziale e l'ampio potere discrezionale delle autorità nazionali, regionali e locali di 
fornire, commissionare e organizzare servizi di interesse economico generale il più vicini possibile 
alle esigenze degli utenti; 
— la diversità tra i vari servizi di interesse economico generale e le differenze delle esigenze e 
preferenze degli utenti che possono discendere da situazioni geografiche, sociali e culturali 
diverse; 
— un alto livello di qualità, sicurezza e accessibilità economica, la parità di trattamento e la 
promozione dell'accesso universale e dei diritti dell'utente. 
Articolo 2 
Le disposizioni dei trattati lasciano impregiudicata la competenza degli Stati membri a fornire, a 
commissionare e ad organizzare servizi di interesse generale non economico.
IT 7.6.2016 Gazzetta ufficiale dell’Unione europea C 202/307
 
PROTOCOLLO (N. 27) 
SUL MERCATO INTERNO E SULLA CONCORRENZA 
LE ALTE PARTI CONTRAENTI, 
CONSIDERANDO che il mercato interno ai sensi dell'articolo 3 del trattato sull'Unione europea com­
prende un sistema che assicura che la concorrenza non sia falsata, 
HANNO CONVENUTO che 
a tal fine l'Unione adotta, se necessario, misure in base alle disposizioni dei trattati, ivi compreso 
l'articolo 352 del trattato sul funzionamento dell'Unione europea. 
Il presente protocollo è allegato al trattato sull'Unione europea e al trattato sul funzionamento 
dell'Unione europea.
IT C 202/308 Gazzetta ufficiale dell’Unione europea 7.6.2016
 
PROTOCOLLO (N. 28) 
SULLA COESIONE ECONOMICA, SOCIALE E TERRITORIALE 
LE ALTE PARTI CONTRAENTI, 
RICORDANDO che l'articolo 3 del trattato sull'Unione europea prevede tra gli altri obiettivi quello di 
promuovere la coesione economica, sociale e territoriale e la solidarietà tra gli Stati membri e che tale 
coesione figura tra i settori di competenza concorrente dell'Unione enunciati all'articolo 4, paragrafo 
2, lettera c) del trattato sul funzionamento dell'Unione europea, 
RICORDANDO che le disposizioni della parte terza, titolo XVIII, sulla coesione economica, sociale e 
territoriale, forniscono, nel loro insieme, la base giuridica per il consolidamento e l'ulteriore sviluppo 
dell'azione dell'Unione nel settore della coesione economica, sociale e territoriale, compresa la pos­
sibilità di creare un nuovo fondo, 
RICORDANDO che l'articolo 177 del trattato sul funzionamento dell'Unione europea prevede l'istitu­
zione di un Fondo di coesione, 
CONSTATANDO che la BEI sta erogando prestiti considerevoli e sempre maggiori a favore delle regioni 
più povere, 
CONSIDERANDO il desiderio di una maggiore flessibilità nelle modalità di assegnazione delle risorse 
provenienti dai fondi strutturali, 
PRENDENDO ATTO del desiderio di modulare i livelli della partecipazione dell'Unione ai programmi e ai 
progetti in alcuni paesi, 
PRENDENDO ATTO della proposta di prendere maggiormente in considerazione la prosperità relativa 
degli Stati membri nel sistema delle risorse proprie, 
RIBADISCONO che la promozione della coesione economica, sociale e territoriale è di vitale impor­
tanza per il pieno sviluppo e il durevole successo dell'Unione, 
RIBADISCONO la convinzione che i fondi strutturali debbano continuare a svolgere un ruolo consi­
derevole nel conseguimento degli obiettivi dell'Unione nel settore della coesione, 
RIBADISCONO la convinzione che la BEI debba continuare a dedicare la maggior parte delle sue risorse 
alla promozione della coesione economica, sociale e territoriale e si dichiarano disposte a riesaminare 
le esigenze di capitale della BEI non appena ciò sia a tal fine necessario, 
CONVENGONO che il Fondo di coesione erogherà contributi finanziari dell'Unione a favore di progetti 
nei settori dell'ambiente e delle reti transeuropee negli Stati membri con un PNL pro capite inferiore 
al 90% della media dell'Unione i quali abbiano un programma volto a soddisfare le condizioni di 
convergenza economica di cui all'articolo 126 del trattato sul funzionamento dell'Unione europea,
IT 7.6.2016 Gazzetta ufficiale dell’Unione europea C 202/309
 
DICHIARANO l'intenzione di permettere un maggior margine di flessibilità nella concessione dei 
finanziamenti dei fondi strutturali per tener conto delle necessità specifiche che non siano contem­
plate dall'attuale regolamentazione dei fondi strutturali, 
DICHIARANO di essere disposte a modulare i livelli della partecipazione dell'Unione nel contesto di 
programmi e progetti dei fondi strutturali, per evitare eccessivi aumenti delle spese di bilancio negli 
Stati membri meno prosperi, 
RICONOSCONO la necessità di un regolare controllo dei progressi compiuti nella realizzazione della 
coesione economica, sociale e territoriale e si dichiarano disposte ad esaminare tutte le misure 
all'uopo necessarie, 
DICHIARANO l'intenzione di tener maggiormente conto della capacità contributiva dei singoli Stati 
membri nel sistema delle risorse proprie e di esaminare, per gli Stati membri meno prosperi, i mezzi 
di correzione degli elementi di regressività esistenti nell'attuale sistema di risorse proprie, 
CONVENGONO di allegare il presente protocollo al trattato sull'Unione europea e al trattato sul 
funzionamento dell'Unione europea.
IT C 202/310 Gazzetta ufficiale dell’Unione europea 7.6.2016
 
PROTOCOLLO (N. 29) 
SUL SISTEMA DI RADIODIFFUSIONE PUBBLICA NEGLI STATI MEMBRI 
LE ALTE PARTI CONTRAENTI, 
CONSIDERANDO che il sistema di radiodiffusione pubblica negli Stati membri è direttamente collegato 
alle esigenze democratiche, sociali e culturali di ogni società, nonché all'esigenza di preservare il 
pluralismo dei mezzi di comunicazione, 
HANNO CONVENUTO le seguenti disposizioni interpretative, che sono allegate al trattato sull'Unione 
europea e al trattato sul funzionamento dell'Unione europea: 
Le disposizioni dei trattati non pregiudicano la competenza degli Stati membri a provvedere al 
finanziamento del servizio pubblico di radiodiffusione, nella misura in cui tale finanziamento sia 
accordato agli organismi di radiodiffusione ai fini dell'adempimento della missione di servizio pub­
blico conferita, definita e organizzata da ciascuno Stato membro e nella misura in cui tale finanzia­
mento non perturbi le condizioni degli scambi e della concorrenza nell'Unione in misura contraria 
all'interesse comune, tenendo conto nel contempo dell'adempimento della missione di servizio pub­
blico.
IT 7.6.2016 Gazzetta ufficiale dell’Unione europea C 202/311
 
PROTOCOLLO (N. 30) 
SULL'APPLICAZIONE DELLA CARTA DEI DIRITTI FONDAMENTALI 
DELL'UNIONE EUROPEA ALLA POLONIA E AL REGNO UNITO 
LE ALTE PARTI CONTRAENTI, 
CONSIDERANDO che all'articolo 6 del trattato sull'Unione europea l'Unione riconosce i diritti, le libertà 
e i principi sanciti nella Carta dei diritti fondamentali dell'Unione europea; 
CONSIDERANDO che l'applicazione della Carta deve essere rigorosamente conforme alle disposizioni 
del predetto articolo 6 e del titolo VII della Carta medesima; 
CONSIDERANDO che il predetto articolo 6 esige che la Carta sia applicata e interpretata dagli organi 
giurisdizionali della Polonia e del Regno Unito rigorosamente in conformità con le spiegazioni di cui 
a detto articolo; 
CONSIDERANDO che la Carta contiene sia diritti che principi; 
CONSIDERANDO che la Carta contiene sia disposizioni di carattere civile e politico che disposizioni di 
carattere economico e sociale; 
CONSIDERANDO che la Carta ribadisce i diritti, le libertà e i principi riconosciuti nell'Unione e rende 
detti diritti più visibili ma non crea nuovi diritti o principi; 
RAMMENTANDO gli obblighi imposti alla Polonia e al Regno Unito dal trattato sull'Unione europea, dal 
trattato sul funzionamento dell'Unione europea e dal diritto dell'Unione in generale; 
PRENDENDO ATTO dell'auspicio della Polonia e del Regno Unito di chiarire determinati aspetti dell'ap­
plicazione della Carta; 
DESIDEROSE pertanto di chiarire l'applicazione della Carta in relazione alle leggi e all'azione ammini­
strativa della Polonia e del Regno Unito e la sua azionabilità dinanzi a un organo giurisdizionale in 
Polonia e nel Regno Unito; 
RIAFFERMANDO che i riferimenti nel presente protocollo all'applicazione di disposizioni specifiche 
della Carta non pregiudicano in alcun modo l'applicazione di altre disposizioni della Carta; 
RIAFFERMANDO che il presente protocollo non pregiudica l'applicazione della Carta agli altri Stati 
membri; 
RIAFFERMANDO che il presente protocollo non pregiudica gli altri obblighi imposti alla Polonia e al 
Regno Unito dal trattato sull'Unione europea, dal trattato sul funzionamento dell'Unione europea e 
dal diritto dell'Unione in generale,
IT C 202/312 Gazzetta ufficiale dell’Unione europea 7.6.2016
 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
1. La Carta non estende la competenza della Corte di giustizia dell'Unione europea o di qualunque 
altro organo giurisdizionale della Polonia o del Regno Unito a ritenere che le leggi, i regolamenti o le 
disposizioni, le pratiche o l'azione amministrativa della Polonia o del Regno Unito non siano 
conformi ai diritti, alle libertà e ai principi fondamentali che essa riafferma. 
2. In particolare e per evitare dubbi, nulla nel titolo IV della Carta crea diritti azionabili dinanzi a 
un organo giurisdizionale applicabili alla Polonia o al Regno Unito, salvo nella misura in cui la 
Polonia o il Regno Unito abbiano previsto tali diritti nel rispettivo diritto interno. 
Articolo 2 
Ove una disposizione della Carta faccia riferimento a leggi e pratiche nazionali, detta disposizione si 
applica alla Polonia o al Regno Unito soltanto nella misura in cui i diritti o i principi ivi contenuti 
sono riconosciuti nel diritto o nelle pratiche della Polonia o del Regno Unito.
IT 7.6.2016 Gazzetta ufficiale dell’Unione europea C 202/313
 
PROTOCOLLO (N. 31) 
SULLE IMPORTAZIONI NELL'UNIONE EUROPEA DI PRODOTTI DEL 
PETROLIO RAFFINATI NELLE ANTILLE OLANDESI 
LE ALTE PARTI CONTRAENTI, 
DESIDERANDO apportare precisazioni sul regime degli scambi applicabile alle importazioni nell'Unione 
europea di prodotti del petrolio raffinati nelle Antille olandesi, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
Il presente protocollo è applicabile ai prodotti del petrolio delle voci 27.10, 27.11, 27.12, ex 27.13 
(paraffina, cere di petrolio o di scisti e residui paraffinosi) e 27.14 della nomenclatura di Bruxelles 
importati per il consumo negli Stati membri. 
Articolo 2 
Gli Stati membri si impegnano ad accordare ai prodotti del petrolio raffinati nelle Antille olandesi i 
vantaggi tariffari derivanti dall'associazione di queste ultime all'Unione, alle condizioni previste dal 
presente protocollo. Queste disposizioni sono valide, qualunque siano le norme d'origine applicate 
dagli Stati membri. 
Articolo 3 
1. Qualora la Commissione, su domanda di uno Stato membro o di iniziativa propria, costati che 
le importazioni nell'Unione di prodotti del petrolio raffinati nelle Antille olandesi, sotto il regime 
previsto al precedente articolo 2, provocano effettive difficoltà sul mercato di uno o più Stati 
membri, essa decide che i dazi doganali applicabili a dette importazioni saranno introdotti, aumentati 
o reintrodotti dagli Stati membri interessati, nella misura e per il periodo necessario per far fronte a 
questa situazione. Le aliquote dei dazi doganali così introdotti, aumentati o reintrodotti non possono 
superare quelle dei dazi doganali applicabili ai paesi terzi per gli stessi prodotti. 
2. Le disposizioni previste nel precedente paragrafo potranno essere applicate quando le impor­
tazioni nell'Unione di prodotti del petrolio raffinati nelle Antille olandesi raggiungono due milioni di 
tonnellate l'anno. 
3. Le decisioni prese dalla Commissione a norma dei precedenti paragrafi, ivi comprese quelle 
intese a respingere la domanda di uno Stato membro, sono comunicate al Consiglio. Questo può 
occuparsene su richiesta di qualsiasi Stato membro e può, in qualunque momento, modificarle o 
annullarle.
IT C 202/314 Gazzetta ufficiale dell’Unione europea 7.6.2016
 
Articolo 4 
1. Se uno Stato membro ritiene che le importazioni di prodotti del petrolio raffinati nelle Antille 
olandesi, effettuate direttamente o attraverso un altro Stato membro, sotto il regime previsto al 
precedente articolo 2, provochino effettive difficoltà sul suo mercato e che è necessaria un'azione 
immediata per farvi fronte, può decidere, di propria iniziativa, di applicare a queste importazioni dazi 
doganali le cui aliquote non possono superare quelle dei dazi doganali applicabili ai paesi terzi per gli 
stessi prodotti. Esso notifica questa decisione alla Commissione, che decide, entro un mese, se le 
misure adottate dallo Stato possano essere mantenute o se debbano essere modificate o soppresse. Le 
disposizioni dell'articolo 3, paragrafo 3, sono applicabili a questa decisione della Commissione. 
2. Qualora le importazioni di prodotti del petrolio raffinati nelle Antille olandesi vengano effet­
tuate, direttamente o attraverso un altro Stato membro, in uno o più Stati membri dell'Unione 
europea e superino in un anno civile i quantitativi indicati nell'allegato al presente protocollo, le 
misure eventualmente adottate a norma del paragrafo 1 da questo o da questi Stati membri per 
l'anno in corso saranno considerate legittime: la Commissione, dopo essersi assicurata che i quan­
titativi fissati sono stati raggiunti, prenderà atto delle misure adottate. In tal caso, gli altri Stati 
membri si asterranno dal ricorrere al Consiglio. 
Articolo 5 
Se l'Unione decide di applicare restrizioni quantitative alle importazioni di prodotti del petrolio di 
qualsiasi provenienza, queste potranno essere applicate anche alle importazioni di tali prodotti 
provenienti dalle Antille olandesi. In questo caso, sarà assicurato alle Antille olandesi un trattamento 
preferenziale rispetto ai paesi terzi. 
Articolo 6 
1. Le disposizioni previste agli articoli da 2 a 5 saranno riesaminate dal Consiglio, che delibera 
all'unanimità, previa consultazione del Parlamento europeo e della Commissione, in occasione del­
l'adozione di una definizione comune dell'origine per i prodotti del petrolio provenienti dai paesi 
terzi o dai paesi associati, o in occasione di decisioni prese nell'ambito di una politica commerciale 
comune per i prodotti in questione, o dell'instaurazione di una politica energetica comune. 
2. Tuttavia, al momento di questa revisione dovranno comunque essere mantenuti per le Antille 
olandesi vantaggi equivalenti in forma appropriata e per un quantitativo di almeno due milioni e 
mezzo di tonnellate di prodotti del petrolio. 
3. Gli impegni dell'Unione relativi ai vantaggi di portata equivalente di cui al paragrafo 2 del 
presente articolo potranno essere oggetto, in caso di bisogno, di una ripartizione per paese, tenendo 
conto dei quantitativi indicati nell'allegato al presente protocollo.
IT 7.6.2016 Gazzetta ufficiale dell’Unione europea C 202/315
 
Articolo 7 
Per l'esecuzione del presente protocollo, la Commissione è incaricata di seguire lo sviluppo delle 
importazioni negli Stati membri di prodotti del petrolio raffinati nelle Antille olandesi. Gli Stati 
membri comunicano alla Commissione, che ne assicura la diffusione, tutte le informazioni utili a 
questo scopo, secondo le modalità amministrative che essa raccomanda. 
ALLEGATO AL PROTOCOLLO 
Per l'applicazione del paragrafo 2 dell'articolo 4 del protocollo sulle importazioni nell'Unione europea di prodotti del 
petrolio raffinati nelle Antille olandesi, le Alte Parti Contraenti hanno deciso che i 2 milioni di tonnellate di prodotti del 
petrolio delle Antille siano ripartiti come segue tra gli Stati membri: 
Germania ........................................................................................................ 625 000 tonnellate 
Unione economica belgo-lussemburghese .............................................. 200 000 tonnellate 
Francia ............................................................................................................. 75 000 tonnellate 
Italia ................................................................................................................. 100 000 tonnellate 
Paesi Bassi ....................................................................................................... 1 000 000 tonnellate
IT C 202/316 Gazzetta ufficiale dell’Unione europea 7.6.2016
 
PROTOCOLLO (N. 32) 
SULL'ACQUISTO DI BENI IMMOBILI IN DANIMARCA 
LE ALTE PARTI CONTRAENTI, 
DESIDERANDO risolvere taluni problemi specifici che rivestono interesse per la Danimarca, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
In deroga alle disposizioni dei trattati, la Danimarca può mantenere la sua legislazione vigente in 
materia di acquisto di residenze secondarie.
IT 7.6.2016 Gazzetta ufficiale dell’Unione europea C 202/317
 
PROTOCOLLO (N. 33) 
SULL'ARTICOLO 157 DEL TRATTATO SUL FUNZIONAMENTO 
DELL'UNIONE EUROPEA 
LE ALTE PARTI CONTRAENTI 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Ai fini dell'applicazione dell'articolo 157 del trattato sul funzionamento dell'Unione europea, le 
prestazioni in virtù di un regime professionale di sicurezza sociale non saranno considerate come 
retribuzione se e nella misura in cui esse possono essere attribuite ai periodi di occupazione prece­
denti il 17 maggio 1990, eccezion fatta per i lavoratori o i loro aventi diritto che, prima di detta 
data, abbiano intentato un'azione giudiziaria o introdotto un reclamo equivalente secondo il diritto 
nazionale applicabile.
IT C 202/318 Gazzetta ufficiale dell’Unione europea 7.6.2016
 
PROTOCOLLO (N. 34) 
CONCERNENTE IL REGIME PARTICOLARE 
APPLICABILE ALLA GROENLANDIA 
Articolo unico 
1. Il trattamento all'importazione nell'Unione dei prodotti soggetti all'organizzazione comune dei 
mercati della pesca, originari della Groenlandia, si effettua, nell'osservanza dei meccanismi dell'orga­
nizzazione comune dei mercati, in esenzione da dazi doganali e tasse di effetto equivalente e senza 
restrizioni quantitative né misure di effetto equivalente se le possibilità di accesso alle zone di pesca 
della Groenlandia accordate all'Unione sulla base di un accordo tra l'Unione e l'autorità competente 
per la Groenlandia sono soddisfacenti per l'Unione. 
2. Sono adottate secondo la procedura di cui all'articolo 43 del trattato sul funzionamento 
dell'Unione europea tutte le misure relative al regime d'importazione dei suddetti prodotti, comprese 
quelle relative alla loro adozione.
IT 7.6.2016 Gazzetta ufficiale dell’Unione europea C 202/319
 
PROTOCOLLO (N. 35) 
SULL'ARTICOLO 40.3.3 DELLA COSTITUZIONE IRLANDESE 
LE ALTE PARTI CONTRAENTI 
HANNO CONVENUTO le disposizioni seguenti, che sono allegate al trattato sull'Unione europea, al 
trattato sul funzionamento dell'Unione europea e al trattato che istituisce la Comunità europea 
dell'energia atomica: 
Nessuna disposizione dei trattati, del trattato che istituisce la Comunità europea dell'energia atomica e 
dei trattati o degli atti che li modificano o li integrano pregiudica l'applicazione in Irlanda dell'ar­
ticolo 40.3.3 della Costituzione irlandese.
IT C 202/320 Gazzetta ufficiale dell’Unione europea 7.6.2016
 
PROTOCOLLO (N. 36) 
SULLE DISPOSIZIONI TRANSITORIE 
LE ALTE PARTI CONTRAENTI, 
CONSIDERANDO che, per organizzare la transizione dalle disposizioni istituzionali dei trattati applica­
bili prima dell'entrata in vigore del trattato di Lisbona a quelle previste da detto trattato, è necessario 
prevedere disposizioni transitorie, 
HANNO CONVENUTO le disposizioni seguenti, che sono allegate al trattato sull'Unione europea, al 
trattato sul funzionamento dell'Unione europea e al trattato che istituisce la Comunità europea 
dell'energia atomica: 
Articolo 1 
Nel presente protocollo i termini "trattati" designano il trattato sull'Unione europea, il trattato sul 
funzionamento dell'Unione europea e il trattato che istituisce la Comunità europea dell'energia 
atomica. 
TITOLO I 
DISPOSIZIONI CONCERNENTI IL PARLAMENTO EUROPEO 
Articolo 2 
1. Per il periodo della legislatura 2009-2014 restante alla data di entrata in vigore del presente 
articolo, e in deroga all'articolo 189, secondo comma, e all'articolo 190, paragrafo 2, del trattato 
che istituisce la Comunità europea e all'articolo 107, secondo comma, e all'articolo 108, para­
grafo 2, del trattato che istituisce la Comunità europea dell'energia atomica, che erano in vigore al 
momento delle elezioni del Parlamento europeo del giugno 2009, e in deroga al numero di seggi 
previsti all'articolo 14, paragrafo 2, primo comma, del trattato sull'Unione europea, ai 736 seggi 
esistenti sono aggiunti i diciotto seggi seguenti, con conseguente aumento provvisorio del numero 
totale dei membri del Parlamento europeo a 754 fino alla scadenza della legislatura 2009-2014: 
Bulgaria 1 
Spagna 4 
Francia 2 
Italia 1 
Lettonia 1 
Malta 1 
Paesi Bassi 1 
Austria 2 
Polonia 1 
Slovenia 1 
Svezia 2 
Regno Unito 1 
2. In deroga all'articolo 14, paragrafo 3, del trattato sull'Unione europea, gli Stati membri inte­
ressati designano le persone che occuperanno i seggi supplementari previsti al paragrafo 1 secondo le 
rispettive legislazioni nazionali a condizione che tali persone siano state elette a suffragio universale 
diretto: 
a) con elezione a suffragio universale diretto ad hoc nello Stato membro interessato, secondo le 
disposizioni applicabili per le elezioni del Parlamento europeo;
IT 7.6.2016 Gazzetta ufficiale dell’Unione europea C 202/321
 
b) con riferimento ai risultati delle elezioni del Parlamento europeo del 4-7 giugno 2009, oppure 
c) attraverso la nomina del numero richiesto di membri da parte del parlamento nazionale dello 
Stato membro interessato, al proprio interno, secondo la procedura fissata da ciascuno degli Stati 
membri interessati. 
3. In tempo utile prima delle elezioni del Parlamento europeo del 2014, il Consiglio europeo 
adotta, conformemente all'articolo 14, paragrafo 2, secondo comma, del trattato sull'Unione euro­
pea, una decisione che stabilisce la composizione del Parlamento europeo. 
TITOLO II 
DISPOSIZIONI CONCERNENTI LA MAGGIORANZA QUALIFICATA 
Articolo 3 
1. Conformemente all'articolo 16, paragrafo 4 del trattato sull'Unione europea, le disposizioni di 
tale paragrafo e le disposizioni dell'articolo 238, paragrafo 2 del trattato sul funzionamento del­
l'Unione europea, relative alla definizione della maggioranza qualificata in seno al Consiglio europeo 
e al Consiglio, prendono effetto il 1 o novembre 2014. 
2. Nel periodo dal 1 o novembre 2014 al 31 marzo 2017, quando una deliberazione deve essere 
adottata a maggioranza qualificata, un membro del Consiglio può chiedere che la deliberazione sia 
adottata in base alla maggioranza qualificata ai sensi del paragrafo 3. In tal caso si applicano i 
paragrafi 3 e 4. 
3. Fino al 31 ottobre 2014 sono in vigore le disposizioni seguenti, fatto salvo l'articolo 235, 
paragrafo 1, secondo comma del trattato sul funzionamento dell'Unione europea. 
Per le deliberazioni del Consiglio europeo e del Consiglio che richiedono una maggioranza qualifi­
cata, ai voti dei membri è attribuita la seguente ponderazione: 
Belgio 12 
Bulgaria 10 
Repubblica ceca 12 
Danimarca 7 
Germania 29 
Estonia 4 
Irlanda 7 
Grecia 12 
Spagna 27 
Francia 29 
Croazia 7 
Italia 29 
Cipro 4 
Lettonia 4 
Lituania 7 
Lussemburgo 4 
Ungheria 12 
Malta 3 
Paesi Bassi 13 
Austria 10 
Polonia 27 
Portogallo 12 
Romania 14 
Slovenia 4 
Slovacchia 7 
Finlandia 7 
Svezia 10 
Regno Unito 29 
Le deliberazioni sono valide se hanno ottenuto almeno 260 voti che esprimano il voto favorevole 
della maggioranza dei membri quando, in virtù dei trattati, debbono essere adottate su proposta della 
Commissione. Negli altri casi le deliberazioni sono valide se hanno ottenuto almeno 260 voti che 
esprimano il voto favorevole di almeno due terzi dei membri.
IT C 202/322 Gazzetta ufficiale dell’Unione europea 7.6.2016
 
Un membro del Consiglio europeo o del Consiglio può chiedere che, allorché il Consiglio europeo o 
il Consiglio adottano un atto a maggioranza qualificata, si verifichi che gli Stati membri che com­
pongono tale maggioranza qualificata rappresentino almeno il 62% della popolazione totale del­
l'Unione. Qualora tale condizione non sia soddisfatta, l'atto non è adottato. 
4. Fino al 31 ottobre 2014, qualora, a norma dei trattati, non tutti i membri del Consiglio 
prendano parte alle votazioni, ossia nei casi in cui si fa riferimento alla maggioranza qualificata ai 
sensi dell'articolo 238, paragrafo 3 del trattato sul funzionamento dell'Unione europea, per mag­
gioranza qualificata si intende una proporzione dei voti ponderati, una proporzione del numero dei 
membri del Consiglio ed eventualmente una percentuale della popolazione degli Stati membri inte­
ressati pari a quelle previste al paragrafo 3 del presente articolo. 
TITOLO III 
DISPOSIZIONI RELATIVE ALLE FORMAZIONI DEL CONSIGLIO 
Articolo 4 
Fino all'entrata in vigore della decisione di cui all'articolo 16, paragrafo 6, primo comma del trattato 
sull'Unione europea, il Consiglio può riunirsi nelle formazioni previste al secondo e terzo comma di 
detto paragrafo, nonché nelle altre formazioni il cui elenco è stabilito con decisione del Consiglio 
"Affari generali" deliberante a maggioranza semplice. 
TITOLO IV 
DISPOSIZIONI RELATIVE ALLA COMMISSIONE, INCLUSO 
L'ALTO RAPPRESENTANTE DELL'UNIONE PER GLI AFFARI ESTERI E LA POLITICA DI 
SICUREZZA 
Articolo 5 
I membri della Commissione in carica alla data di entrata in vigore del trattato di Lisbona rimangono 
in carica fino alla scadenza del loro mandato. Tuttavia, il giorno della nomina dell'alto rappresentante 
dell'Unione per gli affari esteri e la politica di sicurezza, giunge a termine il mandato del membro 
avente la stessa nazionalità dell'alto rappresentante. 
TITOLO V 
DISPOSIZIONI RELATIVE AL SEGRETARIO GENERALE DEL CONSIGLIO, ALTO 
RAPPRESENTANTE PER LA POLITICA ESTERA E DI SICUREZZA COMUNE, E AL 
SEGRETARIO GENERALE AGGIUNTO DEL CONSIGLIO 
Articolo 6 
Il mandato del segretario generale del Consiglio, alto rappresentante per la politica estera e di 
sicurezza comune, e del segretario generale aggiunto del Consiglio giunge a termine alla data di 
entrata in vigore del trattato di Lisbona. Il Consiglio nomina il segretario generale in conformità 
dell'articolo 240, paragrafo 2 del trattato sul funzionamento dell'Unione europea.
IT 7.6.2016 Gazzetta ufficiale dell’Unione europea C 202/323
 
TITOLO VI 
DISPOSIZIONI CONCERNENTI GLI ORGANI CONSULTIVI 
Articolo 7 
Fino all'entrata in vigore della decisione di cui all'articolo 301 del trattato sul funzionamento 
dell'Unione europea, la ripartizione dei membri del Comitato economico e sociale è la seguente: 
Belgio 12 
Bulgaria 12 
Repubblica ceca 12 
Danimarca 9 
Germania 24 
Estonia 7 
Irlanda 9 
Grecia 12 
Spagna 21 
Francia 24 
Croazia 9 
Italia 24 
Cipro 6 
Lettonia 7 
Lituania 9 
Lussemburgo 6 
Ungheria 12 
Malta 5 
Paesi Bassi 12 
Austria 12 
Polonia 21 
Portogallo 12 
Romania 15 
Slovenia 7 
Slovacchia 9 
Finlandia 9 
Svezia 12 
Regno Unito 24 
Articolo 8 
Fino all'entrata in vigore della decisione di cui all'articolo 305 del trattato sul funzionamento 
dell'Unione europea, la ripartizione dei membri del Comitato delle regioni è la seguente: 
Belgio 12 
Bulgaria 12 
Repubblica ceca 12 
Danimarca 9 
Germania 24 
Estonia 7 
Irlanda 9 
Grecia 12 
Spagna 21 
Francia 24 
Croazia 9 
Italia 24 
Cipro 6 
Lettonia 7 
Lituania 9 
Lussemburgo 6 
Ungheria 12 
Malta 5 
Paesi Bassi 12 
Austria 12 
Polonia 21 
Portogallo 12 
Romania 15 
Slovenia 7 
Slovacchia 9 
Finlandia 9 
Svezia 12 
Regno Unito 24
IT C 202/324 Gazzetta ufficiale dell’Unione europea 7.6.2016
 
TITOLO VII 
DISPOSIZIONI TRANSITORIE RELATIVE AGLI ATTI ADOTTATI IN BASE AI TITOLI V 
E VI DEL TRATTATO SULL'UNIONE EUROPEA PRIMA DELL'ENTRATA IN VIGORE 
DEL TRATTATO DI LISBONA 
Articolo 9 
Gli effetti giuridici degli atti delle istituzioni, degli organi e degli organismi dell'Unione adottati in 
base al trattato sull'Unione europea prima dell'entrata in vigore del trattato di Lisbona sono man­
tenuti finché tali atti non saranno stati abrogati, annullati o modificati in applicazione dei trattati. Ciò 
vale anche per le convenzioni concluse tra Stati membri in base al trattato sull'Unione europea. 
Articolo 10 
1. A titolo di misura transitoria e in ordine agli atti dell'Unione nel settore della cooperazione di 
polizia e della cooperazione giudiziaria in materia penale adottati prima dell'entrata in vigore del 
trattato di Lisbona, le attribuzioni delle istituzioni alla data di entrata in vigore di detto trattato sono 
le seguenti: le attribuzioni della Commissione ai sensi dell'articolo 258 del trattato sul funziona­
mento dell'Unione europea non sono applicabili e le attribuzioni della Corte di giustizia dell'Unione 
europea ai sensi del titolo VI del trattato sull'Unione europea, nella versione vigente prima dell'entrata 
in vigore del trattato di Lisbona, restano invariate, anche nel caso in cui siano state accettate in forza 
dell'articolo 35, paragrafo 2 di detto trattato sull'Unione europea. 
2. La modifica di un atto di cui al paragrafo 1 comporta che, con riguardo all'atto modificato e 
nei confronti degli Stati membri ai quali esso si applica, le attribuzioni delle istituzioni menzionate in 
detto paragrafo si applichino quali previste dai trattati. 
3. In ogni caso la misura transitoria di cui al paragrafo 1 cessa di avere effetto cinque anni dopo 
l'entrata in vigore del trattato di Lisbona. 
4. Al più tardi sei mesi prima della fine del periodo transitorio di cui al paragrafo 3 il Regno 
Unito può notificare al Consiglio che, riguardo agli atti di cui al paragrafo 1, non accetta le 
attribuzioni delle istituzioni menzionate al paragrafo 1 quali previste dai trattati. Se il Regno Unito 
ha effettuato la notifica, cessano di applicarsi a detto Stato tutti gli atti di cui al paragrafo 1 dalla data 
di fine del periodo transitorio di cui al paragrafo 3. Il presente comma non si applica nel caso degli 
atti modificati applicabili al Regno Unito secondo quanto indicato al paragrafo 2. 
Il Consiglio, deliberando a maggioranza qualificata su proposta della Commissione, determina gli 
adattamenti necessari che ne conseguono e il necessario regime transitorio. Il Regno Unito non 
partecipa all'adozione della decisione. Per maggioranza qualificata del Consiglio si intende quella 
definita conformemente all'articolo 238, paragrafo 3, lettera a) del trattato sul funzionamento 
dell'Unione europea. 
Il Consiglio, deliberando a maggioranza qualificata su proposta della Commissione, può altresì 
adottare una decisione che stabilisce che il Regno Unito si fa carico delle eventuali conseguenze 
finanziarie dirette, derivanti necessariamente e inevitabilmente dalla cessazione della sua partecipa­
zione agli atti suddetti.
IT 7.6.2016 Gazzetta ufficiale dell’Unione europea C 202/325
 
5. Successivamente il Regno Unito può in qualsiasi momento notificare al Consiglio che desidera 
partecipare ad atti che, in forza del paragrafo 4, primo comma, hanno cessato di applicarsi a detto 
Stato. In tale occorrenza si applicano, secondo i casi, le disposizioni pertinenti del protocollo 
sull'acquis di Schengen integrato nell'ambito dell'Unione europea o del protocollo sulla posizione 
del Regno Unito e dell'Irlanda rispetto allo spazio di libertà, sicurezza e giustizia. Le attribuzioni delle 
istituzioni riguardo a tali atti sono quelle previste dai trattati. Quando agiscono nell'ambito dei 
protocolli in questione, le istituzioni dell'Unione e il Regno Unito si adoperano per ristabilire la 
più ampia partecipazione possibile del Regno Unito all'acquis dell'Unione riguardo allo spazio di 
libertà, sicurezza e giustizia senza incidere profondamente sul funzionamento pratico delle varie parti 
dell'acquis e rispettandone la coerenza.
IT C 202/326 Gazzetta ufficiale dell’Unione europea 7.6.2016
 
PROTOCOLLO (N. 37) 
RELATIVO ALLE CONSEGUENZE FINANZIARIE DELLA SCADENZA 
DEL TRATTATO CECA E AL FONDO DI RICERCA CARBONE E 
ACCIAIO 
LE ALTE PARTI CONTRAENTI, 
RAMMENTANDO che tutte le attività e passività della Comunità europea del carbone e dell'acciaio, 
esistenti al 23 luglio 2002, sono state trasferite alla Comunità europea a partire dal 24 luglio 2002; 
TENENDO CONTO del desiderio di utilizzare tali fondi a fini di ricerca in settori correlati all'industria del 
carbone e dell'acciaio e della conseguente necessità di prevedere talune norme specifiche al riguardo, 
HANNO CONVENUTO le disposizioni seguenti, che sono allegate al trattato sull'Unione europea e al 
trattato sul funzionamento dell'Unione europea: 
Articolo 1 
1. Il valore netto di dette attività e passività, quali iscritte nel bilancio della CECA al 23 luglio 
2002, corretto in base alle eventuali maggiorazioni o decurtamenti, conseguenti alle operazioni di 
liquidazione, è considerato patrimonio destinato alla ricerca in settori correlati all'industria del 
carbone e dell'acciaio e denominato "CECA in liquidazione". A liquidazione conclusa il patrimonio 
assume la denominazione di "Patrimonio del Fondo di ricerca carbone e acciaio". 
2. Le entrate derivanti da detto patrimonio, denominate "Fondo di ricerca carbone e acciaio", sono 
utilizzate esclusivamente a fini di ricerca in settori correlati all'industria del carbone e dell'acciaio al di 
fuori del programma quadro di ricerca, conformemente alle disposizioni del presente protocollo e 
degli atti in virtù di esso adottati. 
Articolo 2 
Il Consiglio, deliberando secondo una procedura legislativa speciale e previa approvazione del Par­
lamento europeo, adotta tutte le disposizioni necessarie all'attuazione del presente protocollo, ivi 
compresi i principi essenziali. 
Il Consiglio, su proposta della Commissione e previa consultazione del Parlamento europeo, adotta le 
misure che stabiliscono gli orientamenti finanziari pluriennali per la gestione del patrimonio del 
Fondo di ricerca carbone e acciaio e degli orientamenti tecnici per il programma di ricerca di detto 
Fondo. 
Articolo 3 
Salvo se altrimenti previsto dal presente protocollo e dagli atti in virtù di esso adottati, si applicano le 
disposizioni dei trattati.
IT 7.6.2016 Gazzetta ufficiale dell’Unione europea C 202/327

 
ALLEGATI DEL TRATTATO SUL FUNZIONAMENTO 
DELL'UNIONE EUROPEA
IT 7.6.2016 Gazzetta ufficiale dell’Unione europea C 202/329

 
ALLEGATO I 
ELENCO PREVISTO DALL'ARTICOLO 38 DEL TRATTATO SUL FUNZIONAMENTO 
DELL'UNIONE EUROPEA 
- 1 - - 2 - 
Numeri della nomencla­
tura di Bruxelles Denominazione dei prodotti 
Capitolo 1 Animali vivi 
Capitolo 2 Carni e frattaglie commestibili 
Capitolo 3 Pesci, crostacei e molluschi 
Capitolo 4 Latte e derivati del latte; uova di volatili; miele naturale 
Capitolo 5 
05.04 Budella, vesciche e stomachi di animali, interi o in pezzi, esclusi quelli 
di pesci 
05.15 Prodotti di origine animale, non nominati né compresi altrove; animali 
morti dei capitoli 1 o 3, non atti all'alimentazione umana 
Capitolo 6 Piante vive e prodotti della floricoltura 
Capitolo 7 Legumi, ortaggi, piante, radici e tuberi, mangerecci 
Capitolo 8 Frutta commestibile; scorze di agrumi e di meloni 
Capitolo 9 Caffè, tè e spezie, escluso il matè (voce n. 09.03) 
Capitolo 10 Cereali 
Capitolo 11 Prodotti della macinazione; malto; amidi e fecole; glutine; inulina 
Capitolo 12 Semi e frutti oleosi; semi, sementi e frutti diversi; piante industriali e 
medicinali; paglie e foraggi 
Capitolo 13 
ex 13.03 Pectina 
Capitolo 15 
15.01 Strutto ed altri grassi di maiale pressati o fusi; grasso di volatili pres­
sato o fuso 
15.02 Sevi (della specie bovina, ovina e caprina) greggi o fusi, compresi i sevi 
detti "primo sugo" 
15.03 Stearina solare; oleo-stearina; olio di strutto e oleomargarina non 
emulsionata, non mescolati né altrimenti preparati 
15.04 Grassi e oli di pesci e di mammiferi marini, anche raffinati 
15.07 Oli vegetali fissi, fluidi o concreti, greggi, depurati o raffinati
IT 7.6.2016 Gazzetta ufficiale dell’Unione europea C 202/331
 
- 1 - - 2 - 
Numeri della nomencla­
tura di Bruxelles Denominazione dei prodotti 
15.12 Grassi e oli animali o vegetali idrogenati anche raffinati, ma non 
preparati 
15.13 Margarina, imitazioni dello strutto e altri grassi alimentari preparati 
15.17 Residui provenienti dalla lavorazione delle sostanze grasse, o delle cere 
animali o vegetali 
Capitolo 16 Preparazioni di carni, di pesci, di crostacei e di molluschi 
Capitolo 17 
17.01 Zucchero di barbabietola e di canna, allo stato solido 
17.02 Altri zuccheri; sciroppi; succedanei del miele, anche misti con miele 
naturale; zuccheri e melassi, caramellati 
17.03 Melassi, anche decolorati 
17.05 (*) Zuccheri, sciroppi e melassi aromatizzati o coloriti (compreso lo zuc­
chero vanigliato, alla vaniglia o alla vaniglina), esclusi i succhi di frutta 
addizionati di zucchero in qualsiasi proporzione 
Capitolo 18 
18.01 Cacao in grani anche infranto, greggio o torrefatto 
18.02 Gusci, bucce, pellicole e cascami di cacao 
Capitolo 20 Preparazioni di ortaggi, di piante mangerecce, di frutti e di altre piante 
o parti di piante 
Capitolo 22 
22.04 Mosti di uva parzialmente fermentati anche mutizzati con metodi 
diversi dall'aggiunta di alcole 
22.05 Vini di uve fresche; mosti di uve fresche mutizzati con l'alcole (mi­
stelle) 
22.07 Sidro, sidro di pere, idromele ed altre bevande fermentate 
ex 22.08 (*) 
ex 22.09 (*) 
Alcole etilico, denaturato o no, di qualsiasi gradazione, ottenuto a 
partire da prodotti agricoli compresi nell'allegato I, ad esclusione di 
acquaviti, liquori ed altre bevande alcoliche, preparazioni alcoliche 
composte (dette estratti concentrati) per la fabbricazione di bevande 
22.10 (*) Aceti commestibili e loro succedanei commestibili 
Capitolo 23 Residui e cascami delle industrie alimentari; alimenti preparati per gli 
animali 
Capitolo 24 
24.01 Tabacchi greggi o non lavorati; cascami di tabacco
IT C 202/332 Gazzetta ufficiale dell’Unione europea 7.6.2016
 
- 1 - - 2 - 
Numeri della nomencla­
tura di Bruxelles Denominazione dei prodotti 
Capitolo 45 
45.01 Sughero naturale greggio e cascami di sughero; sughero frantumato, 
granulato o polverizzato 
Capitolo 54 
54.01 Lino greggio, macerato, stigliato, pettinato o altrimenti preparato, ma 
non filato; stoppa e cascami (compresi gli sfilacciati) 
Capitolo 57 
57.01 Canapa (Cannabis sativa) greggia, macerata, stigliata, pettinata o altri­
menti preparata, ma non filata; stoppa e cascami (compresi gli sfilac­
ciati) 
(*) Posizione inserita dall'articolo 1 del regolamento n. 7 bis del Consiglio della Comunità 
economica europea, del 18 dicembre 1959 (GU n. 7 del 30.1.1961, pp. 71/61).
IT 7.6.2016 Gazzetta ufficiale dell’Unione europea C 202/333
 
ALLEGATO II 
PAESI E TERRITORI D'OLTREMARE CUI SI APPLICANO LE DISPOSIZIONI DELLA 
PARTE QUARTA DEL TRATTATO SUL FUNZIONAMENTO DELL'UNIONE EUROPEA 
— Groenlandia 
— Nuova Caledonia e dipendenze 
— Polinesia francese 
— Terre australi ed antartiche francesi 
— Isole Wallis e Futuna 
— Saint Pierre e Miquelon 
— Saint-Barthélemy 
— Aruba 
— Antille Olandesi: 
— Bonaire 
— Curaçao 
— Saba 
— Sint Eustatius 
— Sint Maarten 
— Anguilla 
— Isole Cayman 
— Isole Falkland 
— Georgia del Sud e isole Sandwich del Sud 
— Montserrat 
— Pitcairn 
— Sant'Elena e dipendenze 
— Territori dell'Antartico britannico 
— Territori britannici dell'Oceano indiano 
— Isole Turks e Caicos 
— Isole Vergini britanniche 
— Le Bermude
IT C 202/334 Gazzetta ufficiale dell’Unione europea 7.6.2016
 
DICHIARAZIONI 
ALLEGATE ALL'ATTO FINALE DELLA CONFERENZA INTERGOVERNATIVA CHE 
HA ADOTTATO IL TRATTATO DI LISBONA 
firmato il 13 dicembre 2007
IT 7.6.2016 Gazzetta ufficiale dell’Unione europea C 202/335

 
A. DICHIARAZIONI RELATIVE A DISPOSIZIONI DEI TRATTATI 
1. Dichiarazione relativa alla Carta dei diritti fondamentali dell'Unione 
europea 
La Carta dei diritti fondamentali, che ha forza giuridicamente vincolante, conferma i diritti fonda­
mentali garantiti dalla convenzione europea per la salvaguardia dei diritti dell'uomo e delle libertà 
fondamentali e quali risultano dalle tradizioni costituzionali comuni degli Stati membri. 
La Carta non estende l'ambito di applicazione del diritto dell'Unione al di là delle competenze 
dell'Unione, né introduce competenze nuove o compiti nuovi per l'Unione, né modifica le compe­
tenze e i compiti definiti dai trattati. 
2. Dichiarazione relativa all'articolo 6, paragrafo 2 del trattato sull'Unione 
europea 
La conferenza conviene che l'adesione dell'Unione alla convenzione europea per la salvaguardia dei 
diritti dell'uomo e delle libertà fondamentali debba realizzarsi con modalità atte a preservare le 
specificità dell'ordinamento giuridico dell'Unione. A tale riguardo, la conferenza prende atto dell'esi­
stenza di un dialogo regolare fra la Corte di giustizia dell'Unione europea e la Corte europea dei 
diritti dell'uomo; tale dialogo potrà essere rafforzato non appena l'Unione europea avrà aderito a tale 
convenzione. 
3. Dichiarazione relativa all'articolo 8 del trattato sull'Unione europea 
L'Unione terrà conto della situazione particolare dei paesi di piccole dimensioni territoriali che 
intrattengono con l'Unione specifiche relazioni di prossimità. 
4. Dichiarazione sulla composizione del Parlamento europeo 
Il seggio supplementare al Parlamento europeo sarà attribuito all'Italia. 
5. Dichiarazione sull'accordo politico del Consiglio europeo relativo al 
progetto di decisione sulla composizione del Parlamento europeo 
Il Consiglio europeo darà il suo accordo politico in merito al progetto riveduto di decisione sulla 
composizione del Parlamento europeo per la legislatura 2009-2014, in base alla proposta del 
Parlamento europeo.
IT 7.6.2016 Gazzetta ufficiale dell’Unione europea C 202/337
 
6. Dichiarazione relativa agli articoli 15, paragrafi 5 e 6, 17, paragrafi 6 e 
7, e 18 del trattato sull'Unione europea 
La scelta delle persone chiamate ad occupare la carica di presidente del Consiglio europeo, di 
presidente della Commissione e di alto rappresentante dell'Unione per gli affari esteri e la politica 
di sicurezza dovrà tenere debitamente conto della necessità di rispettare la diversità geografica e 
demografica dell'Unione e dei suoi Stati membri. 
7. Dichiarazione relativa all'articolo 16, paragrafo 4, del trattato sul­
l'Unione europea e all'articolo 238, paragrafo 2, del trattato sul funzio­
namento dell'Unione europea 
La conferenza dichiara che la decisione relativa all'attuazione dell'articolo 16, paragrafo 4, del 
trattato sull'Unione europea e dell'articolo 238, paragrafo 2, del trattato sul funzionamento del­
l'Unione europea sarà adottata dal Consiglio alla data della firma del trattato di Lisbona ed entrerà in 
vigore il giorno dell'entrata in vigore di detto trattato. Il progetto di decisione figura qui di seguito. 
Progetto di decisione del Consiglio 
relativa all'attuazione degli articoli 16, paragrafo 4 del trattato sull'Unione 
europea e 238, paragrafo 2 del trattato sul funzionamento dell'Unione 
europea tra il 1 o novembre 2014 e il 31 marzo 2017, da un lato, e a 
decorrere dal 1 o aprile 2017, dall'altro 
Il CONSIGLIO DELL'UNIONE EUROPEA, 
considerando quanto segue: 
(1) È opportuno adottare disposizioni tali da consentire una transizione fluida dal sistema decisio­
nale del Consiglio a maggioranza qualificata - quale definito all'articolo 3, paragrafo 3 del 
protocollo sulle disposizioni transitorie, che continuerà ad applicarsi fino al 31 ottobre 2014 - 
al sistema di voto previsto agli articoli 16, paragrafo 4 del trattato sull'Unione europea e 238, 
paragrafo 2 del trattato sul funzionamento dell'Unione europea, che si applicherà a decorrere dal 
1 o novembre 2014, comprese, durante un periodo transitorio fino al 31 marzo 2017, le 
disposizioni specifiche di cui all'articolo 3, paragrafo 2 di detto protocollo. 
(2) Si rammenta che è pratica del Consiglio compiere ogni sforzo per rafforzare la legittimità 
democratica delle deliberazioni prese a maggioranza qualificata,
IT C 202/338 Gazzetta ufficiale dell’Unione europea 7.6.2016
 
DECIDE: 
Sezione 1 
Disposizioni applicabili tra il 1 o novembre 2014 e il 31 marzo 2017 
Articolo 1 
Tra il 1 o novembre 2014 e il 31 marzo 2017, se un numero di membri del Consiglio che 
rappresenta: 
a) almeno i tre quarti della popolazione, o 
b) almeno i tre quarti del numero degli Stati membri, 
necessari per costituire una minoranza di blocco risultante dall'applicazione degli articoli 16, para­
grafo 4 del trattato sull'Unione europea o 238, paragrafo 2 del trattato sul funzionamento del­
l'Unione europea, manifesta l'intenzione di opporsi all'adozione da parte del Consiglio di un atto 
a maggioranza qualificata, il Consiglio discute la questione. 
Articolo 2 
Durante le discussioni, il Consiglio fa tutto il possibile per raggiungere, entro un tempo ragionevole e 
senza pregiudicare i limiti di tempo obbligatori stabiliti dal diritto dell'Unione, una soluzione soddi­
sfacente che tenga conto delle preoccupazioni manifestate dai membri del Consiglio di cui all'arti­
colo 1. 
Articolo 3 
A tal fine, il presidente del Consiglio mette in atto, con l'assistenza della Commissione e nel rispetto 
del regolamento interno del Consiglio, qualsiasi iniziativa necessaria per facilitare la realizzazione di 
una più ampia base di accordo nel Consiglio. I membri del Consiglio gli prestano la loro assistenza. 
Sezione 2 
Disposizioni applicabili a decorrere dal 1 o aprile 2017 
Articolo 4 
A decorrere dal 1 o aprile 2017, se un numero di membri del Consiglio che rappresenta: 
a) almeno il 55 % della popolazione, o 
b) almeno il 55 % del numero degli Stati membri,
IT 7.6.2016 Gazzetta ufficiale dell’Unione europea C 202/339
 
necessari per costituire una minoranza di blocco risultante dall'applicazione degli articoli 16, para­
grafo 4, primo comma del trattato sull'Unione europea o 238, paragrafo 2 del trattato sul funzio­
namento dell'Unione europea, manifesta l'intenzione di opporsi all'adozione da parte del Consiglio di 
un atto a maggioranza qualificata, il Consiglio discute la questione. 
Articolo 5 
Durante le discussioni, il Consiglio fa tutto il possibile per raggiungere, entro un tempo ragionevole e 
senza pregiudicare i limiti di tempo obbligatori stabiliti dal diritto dell'Unione, una soluzione soddi­
sfacente che tenga conto delle preoccupazioni manifestate dai membri del Consiglio di cui all'arti­
colo 4. 
Articolo 6 
A tal fine, il presidente del Consiglio mette in atto, con l'assistenza della Commissione e nel rispetto 
del regolamento interno del Consiglio, qualsiasi iniziativa necessaria per facilitare la realizzazione di 
una più ampia base di accordo nel Consiglio. I membri del Consiglio gli prestano la loro assistenza. 
Sezione 3 
Entrata in vigore 
Articolo 7 
La presente decisione entra in vigore il giorno dell'entrata in vigore del trattato di Lisbona. 
8. Dichiarazione relativa alle misure pratiche da adottare al momento 
dell'entrata in vigore del trattato di Lisbona per quanto concerne la pre­
sidenza del Consiglio europeo e del Consiglio "Affari esteri" 
Qualora il trattato di Lisbona entrasse in vigore dopo il 1 o gennaio 2009, la conferenza invita le 
autorità competenti dello Stato membro che esercita in detto periodo la presidenza semestrale del 
Consiglio, da un lato, e la personalità che sarà eletta presidente del Consiglio europeo e quella che 
sarà nominata alto rappresentante dell'Unione per gli affari esteri e la politica di sicurezza, dall'altro, 
ad adottare, di concerto con la presidenza semestrale successiva, le misure concrete necessarie a 
consentire una transizione efficace degli aspetti materiali e organizzativi dell'esercizio della presidenza 
del Consiglio europeo e del Consiglio "Affari esteri".
IT C 202/340 Gazzetta ufficiale dell’Unione europea 7.6.2016
 
9. Dichiarazione relativa all'articolo 16, paragrafo 9 del trattato sul­
l'Unione europea, concernente la decisione del Consiglio europeo sul­
l'esercizio della presidenza del Consiglio 
La conferenza dichiara che il Consiglio dovrebbe avviare la preparazione della decisione che stabilisce 
le modalità di attuazione della decisione sull'esercizio della presidenza del Consiglio a partire dalla 
firma del trattato di Lisbona e dare la sua approvazione politica entro sei mesi. Un progetto di 
decisione del Consiglio europeo, che sarà adottata il giorno dell'entrata in vigore di tale trattato, 
figura qui di seguito. 
Progetto di decisione del Consiglio europeo 
sull'esercizio della presidenza del Consiglio 
Articolo 1 
1. La presidenza del Consiglio, ad eccezione della formazione "Affari esteri", è esercitata da gruppi 
predeterminati di tre Stati membri per un periodo di 18 mesi. Tali gruppi sono composti secondo un 
sistema di rotazione paritaria degli Stati membri, tenendo conto della loro diversità e degli equilibri 
geografici nell'Unione. 
2. Ciascun membro del gruppo esercita a turno la presidenza di tutte le formazioni del Consiglio, 
ad eccezione della formazione "Affari esteri", per un periodo di sei mesi. Gli altri membri del gruppo 
assistono la presidenza in tutti i suoi compiti sulla base di un programma comune. I membri del 
gruppo possono decidere tra loro modalità alternative. 
Articolo 2 
La presidenza del comitato dei rappresentanti permanenti dei governi degli Stati membri è esercitata 
da un rappresentante dello Stato membro che esercita la presidenza del Consiglio "Affari generali". 
La presidenza del comitato politico e di sicurezza è esercitata da un rappresentante dell'alto rap­
presentante dell'Unione per gli affari esteri e la politica di sicurezza. 
La presidenza degli organi preparatori delle varie formazioni del Consiglio, ad eccezione della 
formazione "Affari esteri", spetta al membro del gruppo che esercita la presidenza della relativa 
formazione, salvo decisione contraria conformemente all'articolo 4. 
Articolo 3 
Il Consiglio "Affari generali" assicura, in collaborazione con la Commissione, la coerenza e la 
continuità dei lavori delle varie formazioni del Consiglio nell'ambito di una programmazione plu­
riennale. Gli Stati membri che esercitano la presidenza adottano, con l'assistenza del segretariato 
generale del Consiglio, tutte le disposizioni utili all'organizzazione e al buon andamento dei lavori del 
Consiglio.
IT 7.6.2016 Gazzetta ufficiale dell’Unione europea C 202/341
 
Articolo 4 
Il Consiglio adotta una decisione che stabilisce le misure di applicazione della presente decisione. 
10. Dichiarazione relativa all'articolo 17 del trattato sull'Unione europea 
La conferenza considera che la Commissione, quando non includerà più cittadini di tutti gli Stati 
membri, dovrebbe dedicare particolare attenzione alla necessità di assicurare piena trasparenza nelle 
relazioni con tutti gli Stati membri. Di conseguenza, la Commissione dovrebbe mantenere stretti 
contatti con tutti gli Stati membri, indipendentemente dal fatto che essi abbiano un loro cittadino tra 
i membri della Commissione e, in questo contesto, dovrebbe dedicare particolare attenzione alla 
necessità di scambiare informazioni e di consultarsi con tutti gli Stati membri. 
La conferenza considera altresì che la Commissione dovrebbe prendere tutte le misure necessarie per 
assicurare che le realtà politiche, sociali ed economiche di tutti gli Stati membri, inclusi quelli che 
non hanno loro cittadini tra i membri della Commissione, siano pienamente prese in considerazione. 
Tali misure dovrebbero assicurare anche che la posizione di tali Stati membri sia tenuta in conside­
razione mediante l'adozione delle appropriate disposizioni organizzative. 
11. Dichiarazione relativa all'articolo 17, paragrafi 6 e 7 del trattato 
sull'Unione europea 
La conferenza ritiene che, conformemente alle disposizioni dei trattati, il Parlamento europeo e il 
Consiglio europeo siano congiuntamente responsabili del buono svolgimento del processo che porta 
all'elezione del presidente della Commissione europea. Pertanto, rappresentanti del Parlamento euro­
peo e del Consiglio europeo procederanno, preliminarmente alla decisione del Consiglio europeo, alle 
consultazioni necessarie nel quadro ritenuto più appropriato. Conformemente all'articolo 17, para­
grafo 7, primo comma tali consultazioni riguarderanno il profilo dei candidati alla carica di presi­
dente della Commissione, tenendo conto delle elezioni del Parlamento europeo. Le modalità di tali 
consultazioni potranno essere precisate, a tempo debito, di comune accordo tra il Parlamento 
europeo e il Consiglio europeo. 
12. Dichiarazione relativa all'articolo 18 del trattato sull'Unione europea 
1. La conferenza dichiara che, durante i lavori preparatori della nomina dell'alto rappresentante 
dell'Unione per gli affari esteri e la politica di sicurezza prevista alla data di entrata in vigore del 
trattato di Lisbona, conformemente all'articolo 18 del trattato sull'Unione europea e all'articolo 5 del 
protocollo sulle disposizioni transitorie, saranno presi gli opportuni contatti con il Parlamento 
europeo; il mandato dell'alto rappresentante decorrerà da tale data fino alla scadenza del mandato 
della Commissione in carica a tale data. 
2. Inoltre, la conferenza ricorda che, per quanto riguarda l'alto rappresentante dell'Unione per gli 
affari esteri e la politica di sicurezza, il cui mandato decorrerà dal novembre 2009 nello stesso 
momento e per la stessa durata della prossima Commissione, sarà nominato in conformità delle 
disposizioni degli articoli 17 e 18 del trattato sull'Unione europea.
IT C 202/342 Gazzetta ufficiale dell’Unione europea 7.6.2016
 
13. Dichiarazione relativa alla politica estera e di sicurezza comune 
La conferenza sottolinea che le disposizioni del trattato sull'Unione europea riguardanti la politica 
estera e di sicurezza comune, compresa la creazione della carica di alto rappresentante dell'Unione 
per gli affari esteri e la politica di sicurezza e l'istituzione di un servizio per l'azione esterna, lasciano 
impregiudicate sia le competenze degli Stati membri, quali esistono attualmente, per la formulazione 
e la conduzione della loro politica estera sia la loro rappresentanza nazionale nei paesi terzi e nelle 
organizzazioni internazionali. 
La conferenza ricorda altresì che le disposizioni riguardanti la politica comune in materia di sicurezza 
e di difesa non pregiudicano il carattere specifico della politica di sicurezza e di difesa degli Stati 
membri. 
La conferenza sottolinea che l'Unione europea e i suoi Stati membri resteranno vincolati dalle 
disposizioni della Carta delle Nazioni Unite e, in particolare, dalla responsabilità primaria del Consi­
glio di sicurezza e dei suoi membri per il mantenimento della pace e della sicurezza internazionali. 
14. Dichiarazione relativa alla politica estera e di sicurezza comune 
Oltre alle norme e procedure specifiche di cui all'articolo 24, paragrafo 1 del trattato sull'Unione 
europea, la conferenza sottolinea che le disposizioni riguardanti la politica estera e di sicurezza 
comune, comprese quelle relative all'alto rappresentante dell'Unione per gli affari esteri e la politica 
di sicurezza e al servizio per l'azione esterna, non incidono sulla base giuridica, sulle responsabilità e 
sui poteri esistenti di ciascuno Stato membro per quanto riguarda la formulazione e la conduzione 
della sua politica estera, il suo servizio diplomatico nazionale, le relazioni con i paesi terzi e la 
partecipazione alle organizzazioni internazionali compresa l'appartenenza di uno Stato membro al 
Consiglio di sicurezza delle Nazioni Unite. 
La conferenza rileva altresì che le disposizioni relative alla politica estera e di sicurezza comune non 
conferiscono alla Commissione nuovi poteri di iniziativa per le decisioni né accrescono il ruolo del 
Parlamento europeo. 
La conferenza ricorda altresì che le disposizioni riguardanti la politica comune in materia di sicurezza 
e di difesa non pregiudicano il carattere specifico della politica di sicurezza e di difesa degli Stati 
membri. 
15. Dichiarazione relativa all'articolo 27 del trattato sull'Unione europea 
La conferenza dichiara che, non appena sarà stato firmato il trattato di Lisbona, il segretario generale 
del Consiglio, alto rappresentante per la politica estera e di sicurezza comune, la Commissione e gli 
Stati membri dovrebbero iniziare i lavori preparatori del servizio europeo per l'azione esterna.
IT 7.6.2016 Gazzetta ufficiale dell’Unione europea C 202/343
 
16. Dichiarazione relativa all'articolo 55, paragrafo 2 del trattato 
sull'Unione europea 
La conferenza ritiene che la possibilità di tradurre i trattati nelle lingue di cui all'articolo 55, 
paragrafo 2 contribuisca a realizzare l'obiettivo di rispettare la ricchezza della diversità culturale e 
linguistica dell'Unione di cui all'articolo 3, paragrafo 3, quarto comma. In questo contesto la 
conferenza conferma l'importanza che l'Unione annette alla diversità culturale dell'Europa e la par­
ticolare attenzione che essa continuerà a prestare a queste e alle altre lingue. 
La conferenza raccomanda agli Stati membri che intendono valersi della possibilità offerta dall'arti­
colo 55, paragrafo 2 di comunicare al Consiglio, entro sei mesi dalla data della firma del trattato di 
Lisbona, la lingua o le lingue in cui essi saranno tradotti. 
17. Dichiarazione relativa al primato 
La conferenza ricorda che, per giurisprudenza costante della Corte di giustizia dell'Unione europea, i 
trattati e il diritto adottato dall'Unione sulla base dei trattati prevalgono sul diritto degli Stati membri 
alle condizioni stabilite dalla summenzionata giurisprudenza. 
Inoltre, la conferenza ha deciso di allegare al presente atto finale il parere del Servizio giuridico del 
Consiglio sul primato, riportato nel documento 11197/07 (JUR 260): 
"Parere del Servizio giuridico del Consiglio 
del 22 giugno 2007 
Dalla giurisprudenza della Corte di giustizia si evince che la preminenza del diritto comunitario è un principio 
fondamentale del diritto comunitario stesso. Secondo la Corte, tale principio è insito nella natura specifica della 
Comunità europea. All'epoca della prima sentenza di questa giurisprudenza consolidata (Costa contro ENEL, 
15 luglio 1964, causa 6/64 ( 1 ) ) non esisteva alcuna menzione di preminenza nel trattato. La situazione è a 
tutt'oggi immutata. Il fatto che il principio della preminenza non sarà incluso nel futuro trattato non altera in 
alcun modo l'esistenza del principio stesso e la giurisprudenza esistente della Corte di giustizia. 
___________ 
( 1 ) "(…) discende che, scaturito da una fonte autonoma, il diritto nato dal trattato non potrebbe, in ragione appunto della sua 
specifica natura, trovare un limite in qualsiasi provvedimento interno senza perdere il proprio carattere comunitario e senza che ne 
risultasse scosso il fondamento giuridico della stessa comunità." " 
18. Dichiarazione relativa alla delimitazione delle competenze 
La conferenza sottolinea che, conformemente al sistema di ripartizione delle competenze tra l'Unione 
e gli Stati membri previsto dal trattato sull'Unione europea e dal trattato sul funzionamento del­
l'Unione europea, qualsiasi competenza non attribuita all'Unione nei trattati appartiene agli Stati 
membri.
IT C 202/344 Gazzetta ufficiale dell’Unione europea 7.6.2016
 
Quando i trattati attribuiscono all'Unione una competenza concorrente con quella degli Stati membri 
in un determinato settore, gli Stati membri esercitano la loro competenza nella misura in cui 
l'Unione non ha esercitato la propria o ha deciso di cessare di esercitarla. Quest'ultimo caso si 
verifica quando le competenti istituzioni dell'Unione decidono di abrogare un atto legislativo, in 
particolare per assicurare meglio il rispetto costante dei principi di sussidiarietà e proporzionalità. Il 
Consiglio può chiedere, su iniziativa di uno o più dei suoi membri (rappresentanti degli Stati membri) 
e in conformità dell'articolo 241 del trattato sul funzionamento dell'Unione europea, alla Commis­
sione di presentare proposte per abrogare un atto legislativo. La conferenza si compiace che la 
Commissione dichiari che presterà particolare attenzione a queste richieste. 
Parimenti, i rappresentanti dei governi degli Stati membri, riuniti in sede di conferenza intergover­
nativa, conformemente alla procedura di revisione ordinaria di cui all'articolo 48, paragrafi da 2 a 5 
del trattato sull'Unione europea possono decidere di modificare i trattati su cui l'Unione si fonda, 
anche per accrescere o ridurre le competenze attribuite all'Unione in detti trattati. 
19. Dichiarazione relativa all'articolo 8 del trattato sul funzionamento 
dell'Unione europea 
La conferenza conviene che, nell'ambito degli sforzi generali per eliminare le ineguaglianze tra donne 
e uomini, l'Unione mirerà, nelle sue varie politiche, a lottare contro tutte le forme di violenza 
domestica. Gli Stati membri dovrebbero adottare tutte le misure necessarie per prevenire e punire 
questi atti criminali e per sostenere e proteggere le vittime. 
20. Dichiarazione relativa all'articolo 16 del trattato sul funzionamento 
dell'Unione europea 
La conferenza dichiara che, ogniqualvolta le norme in materia di protezione dei dati personali da 
adottare in base all'articolo 16 possano avere implicazioni dirette per la sicurezza nazionale, si dovrà 
tenere debito conto delle caratteristiche specifiche della questione. Rammenta che la legislazione 
attualmente applicabile (vedasi in particolare la direttiva 95/46/CE) prevede deroghe specifiche al 
riguardo. 
21. Dichiarazione relativa alla protezione dei dati personali nel settore 
della cooperazione giudiziaria in materia penale e della cooperazione di 
polizia 
La conferenza riconosce che potrebbero rivelarsi necessarie, in considerazione della specificità dei 
settori in questione, norme specifiche sulla protezione dei dati personali e sulla libera circolazione di 
tali dati nei settori della cooperazione giudiziaria in materia penale e della cooperazione di polizia, in 
base all'articolo 16 del trattato sul funzionamento dell'Unione europea.
IT 7.6.2016 Gazzetta ufficiale dell’Unione europea C 202/345
 
22. Dichiarazione relativa agli articoli 48 e 79 del trattato 
sul funzionamento dell'Unione europea 
La conferenza considera che, qualora un progetto di atto legislativo fondato sull'articolo 79, para­
grafo 2 leda aspetti importanti del sistema di sicurezza sociale di uno Stato membro, in particolare 
per quanto riguarda il campo d'applicazione, i costi o la struttura finanziaria, oppure ne alteri 
l'equilibrio finanziario ai sensi dell'articolo 48, secondo comma, gli interessi di tale Stato membro 
debbano essere tenuti nella debita considerazione. 
23. Dichiarazione relativa all'articolo 48, secondo comma, del trattato sul 
funzionamento dell'Unione europea 
La conferenza ricorda che in tal caso, in conformità dell'articolo 15, paragrafo 4, del trattato 
sull'Unione europea il Consiglio europeo delibera per consenso. 
24. Dichiarazione relativa alla personalità giuridica dell'Unione europea 
La conferenza conferma che il fatto che l'Unione europea abbia personalità giuridica non autorizzerà 
in alcun modo l'Unione a legiferare o ad agire al di là delle competenze che le sono attribuite dagli 
Stati membri nei trattati. 
25. Dichiarazione relativa agli articoli 75 e 215 del trattato 
sul funzionamento dell'Unione europea 
La conferenza ricorda che il rispetto dei diritti e delle libertà fondamentali implica, in particolare, che 
sia prestata la dovuta attenzione alla protezione e al rispetto del diritto al giusto processo delle 
persone o entità interessate. A tal fine, e per garantire una revisione giudiziaria esauriente delle 
decisioni che sottopongono una persona o entità a misure restrittive, tali decisioni devono essere 
basate su criteri chiari e distinti. I criteri dovrebbero essere adeguati alle caratteristiche specifiche di 
ciascuna misura restrittiva. 
26. Dichiarazione relativa alla non partecipazione di uno Stato membro a 
una misura fondata sul titolo V della parte terza del trattato 
sul funzionamento dell'Unione europea 
La conferenza dichiara che, qualora uno Stato membro scelga di non partecipare a una misura 
fondata sul titolo V della parte terza del trattato sul funzionamento dell'Unione europea, il Consiglio 
avrà una discussione approfondita sulle conseguenze e gli effetti possibili della non partecipazione di 
detto Stato membro alla misura in questione. 
Inoltre, ogni Stato membro può invitare la Commissione a esaminare la situazione in base all'arti­
colo 116 del trattato sul funzionamento dell'Unione europea. 
I capoversi precedenti lasciano impregiudicata la possibilità che uno Stato membro sottoponga la 
questione al Consiglio europeo.
IT C 202/346 Gazzetta ufficiale dell’Unione europea 7.6.2016
 
27. Dichiarazione relativa all'articolo 85, paragrafo 1, secondo comma del 
trattato sul funzionamento dell'Unione europea 
La conferenza ritiene che i regolamenti di cui all'articolo 85, paragrafo 1, secondo comma del 
trattato sul funzionamento dell'Unione europea debbano tener conto delle norme e pratiche nazionali 
relative all'avvio di indagini penali. 
28. Dichiarazione relativa all'articolo 98 del trattato sul funzionamento 
dell'Unione europea 
La conferenza constata che le disposizioni dell'articolo 98 si applicano conformemente all'attuale 
prassi. I termini "misure (…) necessarie a compensare gli svantaggi economici cagionati dalla divi­
sione della Germania all'economia di talune regioni della Repubblica federale che risentono di tale 
divisione" sono interpretati conformemente alla giurisprudenza esistente della Corte di giustizia 
dell'Unione europea. 
29. Dichiarazione relativa all'articolo 107, paragrafo 2, lettera c) del 
trattato sul funzionamento dell'Unione europea 
La conferenza constata che l'articolo 107, paragrafo 2, lettera c) dev'essere interpretato conforme­
mente alla giurisprudenza esistente della Corte di giustizia dell'Unione europea riguardo all'applica­
bilità delle disposizioni agli aiuti concessi a talune regioni della Repubblica federale di Germania che 
risentono della passata divisione della Germania. 
30. Dichiarazione relativa all'articolo 126 del trattato sul funzionamento 
dell'Unione europea 
Riguardo all'articolo 126 la conferenza conferma che l'aumento del potenziale di crescita e la 
garanzia di posizioni di bilancio sane costituiscono i due pilastri della politica economica e di 
bilancio dell'Unione e degli Stati membri. Il patto di stabilità e crescita è uno strumento importante 
per realizzare tali obiettivi. 
La conferenza ribadisce il suo impegno nei confronti delle disposizioni relative al patto di stabilità e 
crescita, che costituiscono il quadro entro cui si realizza il coordinamento delle politiche di bilancio 
degli Stati membri. 
La conferenza conferma che un sistema fondato sulle regole è la migliore garanzia affinché gli 
impegni siano rispettati e tutti gli Stati membri ricevano pari trattamento. 
In tale contesto, la conferenza ribadisce inoltre il suo impegno nei confronti degli obiettivi della 
strategia di Lisbona: creazione di posti di lavoro, riforme strutturali e coesione sociale. 
L'Unione mira a raggiungere una crescita economica equilibrata e la stabilità dei prezzi. Le politiche 
economiche e di bilancio devono pertanto stabilire le corrette priorità in materia di riforme 
economiche, innovazione, competitività e rafforzamento degli investimenti privati e dei consumi
IT 7.6.2016 Gazzetta ufficiale dell’Unione europea C 202/347
 
nelle fasi di crescita economica debole. Ciò dovrebbe riflettersi negli orientamenti delle decisioni in 
materia di bilancio a livello nazionale e dell'Unione, in particolare mediante la ristrutturazione delle 
entrate e delle spese pubbliche, nel rispetto della disciplina di bilancio conformemente ai trattati e al 
patto di stabilità e crescita. 
Le sfide economiche e finanziarie cui gli Stati membri sono confrontati sottolineano l'importanza di 
una politica di bilancio sana nell'arco dell'intero ciclo economico. 
La conferenza conviene che gli Stati membri dovrebbero utilizzare i periodi di ripresa economica 
attivamente per consolidare le finanze pubbliche e migliorare le posizioni di bilancio. L'obiettivo è 
raggiungere gradualmente un avanzo di bilancio nei periodi di congiuntura favorevole, in modo da 
disporre del margine di manovra necessario per far fronte alle fasi di congiuntura negativa e con­
tribuire così alla sostenibilità a lungo termine delle finanze pubbliche. 
Gli Stati membri attendono con interesse eventuali proposte della Commissione e ulteriori contributi 
degli Stati membri riguardo al rafforzamento e al chiarimento dell'attuazione del patto di stabilità e 
crescita. Gli Stati membri adotteranno tutte le misure necessarie al fine di aumentare il potenziale di 
crescita delle loro economie. Un miglior coordinamento delle politiche economiche potrebbe con­
tribuire alla realizzazione di tale obiettivo. La presente dichiarazione non pregiudica il futuro dibattito 
sul patto di stabilità e crescita. 
31. Dichiarazione relativa all'articolo 156 del trattato sul funzionamento 
dell'Unione europea 
La conferenza conferma che le politiche descritte nell'articolo 156 sono essenzialmente di compe­
tenza degli Stati membri. Le misure di incoraggiamento e di coordinamento da adottare a livello 
d'Unione conformemente alle disposizioni di tale articolo hanno carattere complementare. Esse 
mirano a rafforzare la cooperazione tra gli Stati membri e non ad armonizzare sistemi nazionali. 
Tali misure non incidono sulle garanzie e gli usi esistenti in ciascuno Stato membro in materia di 
responsabilità delle parti sociali. 
La presente dichiarazione lascia impregiudicate le disposizioni dei trattati che attribuiscono compe­
tenze all'Unione, anche in materia sociale. 
32. Dichiarazione relativa all'articolo 168, paragrafo 4, lettera c) del 
trattato sul funzionamento dell'Unione europea 
La conferenza dichiara che le misure che saranno adottate in applicazione dell'articolo 168, para­
grafo 4, lettera c) devono tener conto dei problemi comuni di sicurezza e avere come obiettivo la 
fissazione di norme elevate di qualità e di sicurezza, quando norme nazionali aventi un impatto sul 
mercato interno impedirebbero altrimenti la realizzazione di un elevato livello di protezione della 
salute umana.
IT C 202/348 Gazzetta ufficiale dell’Unione europea 7.6.2016
 
33. Dichiarazione relativa all'articolo 174 del trattato sul funzionamento 
dell'Unione europea 
La conferenza ritiene che il riferimento alle "regioni insulari" contenuto nell'articolo 174 possa 
includere gli Stati insulari nella loro interezza, a condizione che siano rispettati i criteri necessari. 
34. Dichiarazione relativa all'articolo 179 del trattato sul funzionamento 
dell'Unione europea 
La conferenza conviene che l'azione dell'Unione nel settore della ricerca e dello sviluppo tecnologico 
terrà debito conto degli orientamenti e delle scelte fondamentali delle politiche in materia di ricerca 
degli Stati membri. 
35. Dichiarazione relativa all'articolo 194 del trattato sul funzionamento 
dell'Unione europea 
La conferenza ritiene che l'articolo 194 non pregiudichi il diritto degli Stati membri di adottare le 
disposizioni necessarie per garantire il loro approvvigionamento energetico alle condizioni previste 
dall'articolo 347. 
36. Dichiarazione relativa all'articolo 218 del trattato sul funzionamento 
dell'Unione europea sulla negoziazione e conclusione da parte degli Stati 
membri di accordi internazionali relativi allo spazio di libertà, sicurezza e 
giustizia 
La conferenza conferma che gli Stati membri possono negoziare e concludere accordi con paesi terzi 
o organizzazioni internazionali nei settori contemplati dalla parte terza, titolo V, capi 3, 4 e 5, 
purché detti accordi siano conformi al diritto dell'Unione. 
37. Dichiarazione relativa all'articolo 222 del trattato sul funzionamento 
dell'Unione europea 
Fatte salve le misure adottate dall'Unione per assolvere agli obblighi di solidarietà nei confronti di 
uno Stato membro che sia oggetto di un attacco terroristico o sia vittima di una calamità naturale o 
provocata dall'uomo, si intende che nessuna delle disposizioni dell'articolo 222 pregiudica il diritto 
di un altro Stato membro di scegliere i mezzi più appropriati per assolvere ai suoi obblighi di 
solidarietà nei confronti dello Stato membro in questione.
IT 7.6.2016 Gazzetta ufficiale dell’Unione europea C 202/349
 
38. Dichiarazione relativa all'articolo 252 del trattato sul funzionamento 
dell'Unione europea concernente il numero di avvocati generali presso la 
Corte di giustizia 
La conferenza dichiara che se, in conformità dell'articolo 252, primo comma del trattato sul 
funzionamento dell'Unione europea, la Corte di giustizia chiederà che il numero degli avvocati 
generali sia aumentato di tre (ossia undici anziché otto), il Consiglio, deliberando all'unanimità, 
approverà tale aumento. 
In tal caso, la conferenza conviene che la Polonia disporrà, come già avviene per Germania, Francia, 
Italia, Spagna e Regno Unito, di un avvocato generale permanente e non parteciperà più al sistema di 
rotazione, mentre l'attuale sistema di rotazione riguarderà cinque avvocati generali anziché tre. 
39. Dichiarazione relativa all'articolo 290 del trattato sul funzionamento 
dell'Unione europea 
La conferenza prende atto dell'intenzione della Commissione di continuare a consultare gli esperti 
nominati dagli Stati membri nell'elaborazione dei progetti di atti delegati nel settore dei servizi 
finanziari, secondo la sua prassi costante. 
40. Dichiarazione relativa all'articolo 329 del trattato sul funzionamento 
dell'Unione europea 
La conferenza dichiara che gli Stati membri, quando formulano una richiesta per instaurare una 
cooperazione rafforzata, possono indicare se già in quella fase intendono valersi dell'articolo 333, 
che prevede l'estensione del voto a maggioranza qualificata, o della procedura legislativa ordinaria. 
41. Dichiarazione relativa all'articolo 352 del trattato sul funzionamento 
dell'Unione europea 
La conferenza dichiara che il riferimento, nell'articolo 352, paragrafo 1 del trattato sul funziona­
mento dell'Unione europea, agli obiettivi dell'Unione è un riferimento agli obiettivi di cui all'arti­
colo 3, paragrafi 2 e 3 del trattato sull'Unione europea e a quelli di cui all'articolo 3, paragrafo 5 di 
detto trattato per quanto concerne l'azione esterna ai sensi della quinta parte del trattato sul fun­
zionamento dell'Unione europea. È pertanto escluso che un'azione basata sull'articolo 352 del 
trattato sul funzionamento dell'Unione europea persegua soltanto gli obiettivi di cui all'articolo 3, 
paragrafo 1 del trattato sull'Unione europea. A questo proposito, la conferenza rileva che confor­
memente all'articolo 31, paragrafo 1 del trattato sull'Unione europea, non si possono adottare atti 
legislativi nel settore della politica estera e di sicurezza comune.
IT C 202/350 Gazzetta ufficiale dell’Unione europea 7.6.2016
 
42. Dichiarazione relativa all'articolo 352 del trattato sul funzionamento 
dell'Unione europea 
La conferenza sottolinea che, per giurisprudenza costante della Corte di giustizia dell'Unione europea, 
l'articolo 352 del trattato sul funzionamento dell'Unione europea, costituendo parte integrante di un 
ordinamento istituzionale basato sul principio dei poteri attribuiti, non può costituire il fondamento 
per ampliare la sfera delle competenze dell'Unione al di là dell'ambito generale risultante dal com­
plesso delle disposizioni dei trattati, ed in particolare da quelle che definiscono i compiti e le azioni 
dell'Unione. Detto articolo non può essere in ogni caso utilizzato quale base per l'adozione di 
disposizioni che condurrebbero sostanzialmente, con riguardo alle loro conseguenze, a una modifica 
dei trattati che sfugga alla procedura all'uopo prevista nei trattati medesimi. 
43. Dichiarazione relativa all'articolo 355, paragrafo 6 del trattato sul 
funzionamento dell'Unione europea 
Le Alte Parti Contraenti convengono che il Consiglio europeo, in applicazione dell'articolo 355, 
paragrafo 6 adotterà una decisione riguardante la modifica dello status di Mayotte rispetto all'Unione, 
al fine di rendere tale territorio una regione ultraperiferica ai sensi dell'articolo 355, paragrafo 1 e 
dell'articolo 349, quando le autorità francesi notificheranno al Consiglio europeo e alla Commissione 
che l'evoluzione attualmente in corso dello status interno dell'isola lo consente.
IT 7.6.2016 Gazzetta ufficiale dell’Unione europea C 202/351
 
B. DICHIARAZIONI RELATIVE A PROTOCOLLI ALLEGATI AI TRATTATI 
44. Dichiarazione relativa all'articolo 5 del protocollo sull'acquis di 
Schengen integrato nell'ambito dell'Unione europea 
La conferenza constata che laddove uno Stato membro abbia notificato, a norma dell'articolo 5, 
paragrafo 2 del protocollo sull'acquis di Schengen integrato nell'ambito dell'Unione europea, che non 
desidera partecipare ad una proposta o iniziativa, tale notifica può essere ritirata in qualsiasi mo­
mento, prima dell'adozione della misura basata sull'acquis di Schengen. 
45. Dichiarazione relativa all'articolo 5, paragrafo 2 del protocollo sul­
l'acquis di Schengen integrato nell'ambito dell'Unione europea 
La conferenza dichiara che ogniqualvolta il Regno Unito o l'Irlanda comunichi al Consiglio l'inten­
zione di non partecipare ad una misura basata su una parte dell'acquis di Schengen cui l'uno o l'altra 
partecipa, il Consiglio procederà ad una discussione approfondita sulle possibili implicazioni della 
non partecipazione dello Stato membro in questione a tale misura. La discussione in sede di 
Consiglio dovrà essere condotta alla luce delle indicazioni fornite dalla Commissione in merito 
alla relazione tra la proposta e l'acquis di Schengen. 
46. Dichiarazione relativa all'articolo 5, paragrafo 3 del protocollo sul­
l'acquis di Schengen integrato nell'ambito dell'Unione europea 
La conferenza ricorda che se il Consiglio non adotta una decisione dopo una prima discussione sul 
merito della questione, la Commissione può presentare una proposta modificata per un ulteriore 
riesame di merito da parte del Consiglio entro il termine di 4 mesi. 
47. Dichiarazione relativa all'articolo 5, paragrafi 3, 4 e 5 del protocollo 
sull'acquis di Schengen integrato nell'ambito dell'Unione europea 
La conferenza rileva che le condizioni da determinare nella decisione di cui all'articolo 5, paragrafi 3, 
4, o 5 del protocollo sull'acquis di Schengen integrato nell'ambito dell'Unione europea possono 
stabilire che lo Stato membro interessato si fa carico delle eventuali conseguenze finanziarie dirette 
derivanti necessariamente e inevitabilmente dalla cessazione della sua partecipazione, in tutto o in 
parte, all'acquis di cui alle decisioni adottate dal Consiglio a norma dell'articolo 4 di detto protocollo.
IT C 202/352 Gazzetta ufficiale dell’Unione europea 7.6.2016
 
48. Dichiarazione relativa al protocollo sulla posizione della Danimarca 
La conferenza constata che, per quanto riguarda gli atti giuridici che devono essere adottati dal 
Consiglio che agisce in quanto tale o congiuntamente con il Parlamento europeo e che contengono 
disposizioni applicabili alla Danimarca al pari di disposizioni non applicabili alla Danimarca in 
quanto aventi una base giuridica cui si applica la parte I del protocollo sulla posizione della 
Danimarca, la Danimarca dichiara che non si avvarrà del suo diritto di voto per impedire l'adozione 
delle disposizioni che non le sono applicabili. 
La conferenza constata inoltre che, in base alla dichiarazione della conferenza relativa all'articolo 222, 
la Danimarca dichiara che la partecipazione danese alle azioni o agli atti giuridici a norma dell'ar­
ticolo 222 avverrà conformemente alle parti I e II del protocollo sulla posizione della Danimarca. 
49. Dichiarazione concernente l'Italia 
La conferenza prende atto del fatto che il protocollo concernente l'Italia, allegato nel 1957 al trattato 
che istituisce la Comunità economica europea, quale modificato in occasione dell'adozione del 
trattato sull'Unione europea, precisava quanto segue: 
"LE ALTE PARTI CONTRAENTI, 
DESIDERANDO risolvere taluni problemi particolari che interessano l'Italia, 
HANNO CONVENUTO le disposizioni seguenti, che sono allegate al trattato: 
GLI STATI MEMBRI DELLA COMUNITÀ 
PRENDONO ATTO del fatto che il governo italiano è impegnato nell'esecuzione di un programma 
decennale di espansione economica che mira a sanare gli squilibri strutturali dell'economia italiana, in 
particolare grazie all'attrezzatura delle zone meno sviluppate nel Mezzogiorno e nelle isole e alla 
creazione di nuovi posti di lavoro per eliminare la disoccupazione; 
RICORDANO che tale programma del governo italiano è stato preso in considerazione e approvato 
nei suoi principi e nei suoi obiettivi da organizzazioni di cooperazione internazionale di cui essi sono 
membri; 
RICONOSCONO che il raggiungimento degli obiettivi del programma italiano risponde al loro 
interesse comune; 
CONVENGONO, onde agevolare il governo italiano nell'adempimento di tale compito, di raccoman­
dare alle istituzioni della Comunità di attuare tutti i mezzi e tutte le procedure previsti dal trattato, 
ricorrendo in particolare a un adeguato impiego delle risorse della Banca europea per gli investimenti 
e del Fondo sociale europeo;
IT 7.6.2016 Gazzetta ufficiale dell’Unione europea C 202/353
 
RITENGONO che le istituzioni della Comunità debbano considerare, ai fini dell'applicazione del 
trattato, lo sforzo che l'economia italiana dovrà sostenere nei prossimi anni, e l'opportunità di evitare 
che insorgano pericolose tensioni, in particolare per quanto riguarda la bilancia dei pagamenti o il 
livello dell'occupazione, tensioni che potrebbero compromettere l'applicazione del trattato in Italia; 
RICONOSCONO in particolare che, in caso di applicazione degli articoli 109 H e 109 I, si dovrà aver 
cura che le misure richieste al governo italiano salvaguardino il compimento del suo programma di 
espansione economica e di miglioramento del tenore di vita della popolazione.". 
50. Dichiarazione relativa all'articolo 10 del protocollo sulle disposizioni 
transitorie 
La conferenza invita il Parlamento europeo, il Consiglio e la Commissione, nell'ambito delle rispettive 
attribuzioni, ad adoperarsi per adottare, nei casi opportuni e per quanto possibile entro il termine di 
cinque anni di cui all'articolo 10, paragrafo 3 del protocollo sulle disposizioni transitorie, atti 
giuridici che modifichino o sostituiscano gli atti di cui all'articolo 10, paragrafo 1 di detto proto­
collo.
IT C 202/354 Gazzetta ufficiale dell’Unione europea 7.6.2016
 
C. DICHIARAZIONI DEGLI STATI MEMBRI 
51. Dichiarazione del Regno del Belgio relativa ai parlamenti nazionali 
Il Belgio precisa che, in virtù del suo diritto costituzionale, sia la Camera dei rappresentanti e il 
Senato del Parlamento federale sia le assemblee parlamentari delle Comunità e delle Regioni agiscono, 
relativamente alle competenze esercitate dall'Unione, come componenti del sistema parlamentare 
nazionale o camere del Parlamento nazionale. 
52. Dichiarazione del Regno del Belgio, della Repubblica di Bulgaria, della 
Repubblica federale di Germania, della Repubblica ellenica, del Regno di 
Spagna, della Repubblica italiana, della Repubblica di Cipro, della Repub­
blica di Lituania, del Granducato di Lussemburgo, della Repubblica di 
Ungheria, della Repubblica di Malta, della Repubblica d'Austria, della Re­
pubblica portoghese, della Romania, della Repubblica di Slovenia e della 
Repubblica slovacca relativa ai simboli dell'Unione europea 
Il Belgio, la Bulgaria, la Germania, la Grecia, la Spagna, l'Italia, Cipro, la Lituania, il Lussemburgo, 
l'Ungheria, Malta, l'Austria, il Portogallo, la Romania, la Slovenia e la Repubblica slovacca dichiarano 
che, per essi, la bandiera rappresentante un cerchio di dodici stelle dorate su sfondo blu, l'inno tratto 
dall'"Inno alla gioia" della Nona sinfonia di Ludwig van Beethoven, il motto dell'Unione "Unita nella 
diversità", l'euro quale moneta dell'Unione europea e la giornata dell'Europa del 9 maggio continue­
ranno ad essere i simboli della comune appartenenza dei cittadini all'Unione europea e del loro 
legame con la stessa. 
53. Dichiarazione della Repubblica ceca sulla Carta dei diritti fondamentali 
dell'Unione europea 
1. La Repubblica ceca rammenta che le disposizioni della Carta dei diritti fondamentali dell'Unione 
europea si applicano alle istituzioni e agli organi dell'Unione nel rispetto del principio di sussidiarietà 
e della ripartizione delle competenze tra l'Unione e gli Stati membri, come ribadito nella dichiara­
zione (n. 18) relativa alla delimitazione delle competenze. La Repubblica ceca sottolinea che tali 
disposizioni si applicano agli Stati membri esclusivamente nell'attuazione del diritto dell'Unione e 
non quando adottano o attuano disposizioni del diritto nazionale indipendentemente dal diritto 
dell'Unione. 
2. La Repubblica ceca pone altresì l'accento sul fatto che la Carta non estende l'ambito di 
applicazione del diritto dell'Unione né introduce competenze nuove per l'Unione, non riduce il 
campo di applicazione del diritto nazionale e non limita nessuna delle attuali competenze delle 
autorità nazionali in questo campo.
IT 7.6.2016 Gazzetta ufficiale dell’Unione europea C 202/355
 
3. La Repubblica ceca sottolinea che, laddove la Carta riconosca i principi e i diritti fondamentali 
quali risultano dalle tradizioni costituzionali comuni agli Stati membri, tali principi e diritti sono 
interpretati in armonia con dette tradizioni. 
4. La Repubblica ceca sottolinea inoltre che nessuna disposizione della Carta può essere inter­
pretata come limitativa o lesiva dei diritti dell'uomo e delle libertà fondamentali riconosciuti, nel 
rispettivo ambito di applicazione, dal diritto dell'Unione e dalle convenzioni internazionali delle quali 
l'Unione o tutti gli Stati membri sono parti, in particolare dalla Convenzione europea per la salva­
guardia dei Diritti dell'Uomo e delle Libertà fondamentali, e dalle costituzioni degli Stati membri. 
54. Dichiarazione della Repubblica federale di Germania, dell'Irlanda, della 
Repubblica di Ungheria, della Repubblica d'Austria e del Regno di Svezia 
La Germania, l'Irlanda, l'Ungheria, l'Austria e la Svezia prendono atto che le disposizioni essenziali del 
trattato che istituisce la Comunità europea dell'energia atomica non hanno subito modifiche sostan­
ziali dall'entrata in vigore di tale trattato e devono essere aggiornate. Appoggiano pertanto l'idea di 
una conferenza dei rappresentanti dei governi degli Stati membri, che dovrebbe essere convocata al 
più presto. 
55. Dichiarazione del Regno di Spagna e del Regno Unito di Gran Breta­
gna e Irlanda del Nord 
I trattati si applicano a Gibilterra come territorio europeo di cui uno Stato membro assume la 
rappresentanza nei rapporti con l'estero. Ciò non implica modifiche delle posizioni degli Stati 
membri interessati. 
56. Dichiarazione dell'Irlanda relativa all'articolo 3 del protocollo sulla 
posizione del Regno Unito e dell'Irlanda rispetto allo spazio di libertà, 
sicurezza e giustizia 
L'Irlanda afferma il proprio impegno nei confronti dell'Unione in quanto spazio di libertà, sicurezza e 
giustizia rispettoso dei diritti fondamentali e dei diversi ordinamenti e tradizioni giuridici degli Stati 
membri, all'interno del quale è assicurato ai cittadini un livello elevato di sicurezza. 
Pertanto, l'Irlanda esprime la ferma intenzione di esercitare il diritto, conferitole dall'articolo 3 del 
protocollo sulla posizione del Regno Unito e dell'Irlanda rispetto allo spazio di libertà, sicurezza e 
giustizia, di partecipare, per quanto possibile, all'adozione di misure a norma del titolo V della parte 
terza del trattato sul funzionamento dell'Unione europea. 
In particolare, l'Irlanda parteciperà per quanto possibile alle misure nel settore della cooperazione di 
polizia.
IT C 202/356 Gazzetta ufficiale dell’Unione europea 7.6.2016
 
L'Irlanda ricorda inoltre che, in conformità dell'articolo 8 del protocollo, essa può notificare per 
iscritto al Consiglio che non desidera più essere vincolata dai termini del protocollo. È intenzione 
dell'Irlanda riesaminare il funzionamento di queste disposizioni entro tre anni dall'entrata in vigore 
del trattato di Lisbona. 
57. Dichiarazione della Repubblica italiana sulla composizione del Parla­
mento europeo 
L'Italia constata che, conformemente agli articoli 10 e 14 del trattato sull'Unione europea, il Parla­
mento europeo è composto di rappresentanti dei cittadini dell'Unione, la cui rappresentanza è 
garantita in modo degressivamente proporzionale. 
L'Italia constata parimenti che in base all'articolo 9 del trattato sull'Unione europea e all'articolo 20 
del trattato sul funzionamento dell'Unione europea, è cittadino dell'Unione chiunque abbia la citta­
dinanza di uno Stato membro. 
A questo proposito l'Italia ritiene che, senza pregiudizio per la decisione relativa alla legislatura 2009- 
2014, qualsiasi decisione adottata dal Consiglio europeo su iniziativa del Parlamento europeo e su 
approvazione di quest'ultimo per stabilire la composizione del Parlamento europeo deve rispettare i 
principi di cui all'articolo 14, secondo paragrafo, primo comma. 
58. Dichiarazione della Repubblica di Lettonia, della Repubblica di Un­
gheria e della Repubblica di Malta sull'ortografia della denominazione della 
moneta unica nei trattati 
Senza pregiudizio dell'ortografia unificata della denominazione della moneta unica dell'Unione eu­
ropea cui si fa riferimento nei trattati e che figura sulle banconote e sulle monete, la Lettonia, 
l'Ungheria e Malta dichiarano che l'ortografia della denominazione della moneta unica, ivi compreso 
nelle forme declinate, figurante nelle versioni linguistiche lettone, maltese e ungherese del testo dei 
trattati non ha alcun effetto sulle vigenti regole delle lingue lettone, maltese e ungherese. 
59. Dichiarazione del Regno dei Paesi Bassi relativa all'articolo 312 del 
trattato sul funzionamento dell'Unione europea 
Il Regno dei Paesi Bassi approverà la decisione di cui all'articolo 312, paragrafo 2, secondo comma 
del trattato sul funzionamento dell'Unione europea dopo che una revisione della decisione di cui 
all'articolo 311, terzo comma di detto trattato avrà fornito ai Paesi Bassi una soluzione soddisfacente 
per la loro posizione di contribuente netto eccessivamente negativa rispetto al bilancio dell'Unione.
IT 7.6.2016 Gazzetta ufficiale dell’Unione europea C 202/357
 
60. Dichiarazione del Regno dei Paesi Bassi relativa all'articolo 355 del 
trattato sul funzionamento dell'Unione europea 
Il Regno dei Paesi Bassi dichiara che un'iniziativa per una decisione ai sensi dell'articolo 355, 
paragrafo 6, volta a modificare lo status delle Antille olandesi e/o di Aruba nei confronti dell'Unione, 
sarà presentata unicamente in virtù di una decisione adottata in conformità dello Statuto del Regno 
dei Paesi Bassi. 
61. Dichiarazione della Repubblica di Polonia relativa alla Carta dei diritti 
fondamentali dell'Unione europea 
La Carta lascia impregiudicato il diritto degli Stati membri di legiferare nel settore della moralità 
pubblica, del diritto di famiglia nonché della protezione della dignità umana e del rispetto dell'inte­
grità fisica e morale dell'uomo. 
62. Dichiarazione della Repubblica di Polonia relativa al protocollo sul­
l'applicazione della Carta dei diritti fondamentali dell'Unione europea alla 
Polonia e al Regno Unito 
La Repubblica di Polonia dichiara che, tenuto conto della tradizione di movimento sociale di 
"Solidarność" e del suo importante contributo alla lotta per i diritti sociali e del lavoro, rispetta 
pienamente i diritti sociali e del lavoro stabiliti dal diritto dell'Unione europea e, in particolare, quelli 
ribaditi nel titolo IV della Carta dei diritti fondamentali dell'Unione europea. 
63. Dichiarazione del Regno Unito di Gran Bretagna e Irlanda del Nord 
relativa alla definizione del termine "cittadini" 
Per quanto riguarda i trattati e il trattato che istituisce la Comunità europea dell'energia atomica, e 
qualsiasi atto derivante da questi trattati o da essi mantenuto in vigore, il Regno Unito reitera la 
dichiarazione, fatta il 31 dicembre 1982, relativa alla definizione del termine "cittadini", ad esclu­
sione del riferimento ai "cittadini dei territori britannici dipendenti", che deve intendersi fatto ai 
"cittadini dei territori britannici d'oltremare". 
64. Dichiarazione del Regno Unito di Gran Bretagna e Irlanda del Nord 
relativa al diritto di voto per le elezioni del Parlamento europeo 
Il Regno Unito rileva che l'articolo 14 del trattato sull'Unione europea e altre disposizioni dei trattati 
non sono intesi a modificare i criteri per l'accesso al diritto di voto alle elezioni del Parlamento 
europeo.
IT C 202/358 Gazzetta ufficiale dell’Unione europea 7.6.2016
 
65. Dichiarazione del Regno Unito di Gran Bretagna e Irlanda del Nord 
relativa all'articolo 75 del trattato sul funzionamento dell'Unione europea 
Il Regno Unito sostiene appieno un'azione risoluta per quanto riguarda l'adozione di sanzioni 
finanziarie intese a prevenire e combattere il terrorismo e le attività connesse. Pertanto, il Regno 
Unito dichiara che intende esercitare il diritto, previsto dall'articolo 3 del protocollo sulla posizione 
del Regno Unito e dell'Irlanda rispetto allo spazio di libertà, sicurezza e giustizia, di partecipare 
all'adozione di tutte le proposte avanzate a norma dell'articolo 75 del trattato sul funzionamento 
dell'Unione europea.
IT 7.6.2016 Gazzetta ufficiale dell’Unione europea C 202/359

 
TAVOLE DI CORRISPONDENZA (*) 
Trattato sull'Unione europea 
Vecchia numerazione del trattato sull'Unione 
europea Rinumerazione del trattato sull'Unione europea 
TITOLO I - DISPOSIZIONI COMUNI TITOLO I - DISPOSIZIONI COMUNI 
Articolo 1 Articolo 1 
Articolo 2 
Articolo 2 Articolo 3 
Articolo 3 (abrogato) ( 1 ) 
Articolo 4 
Articolo 5 ( 2 ) 
Articolo 4 (abrogato) ( 3 ) 
Articolo 5 (abrogato) ( 4 ) 
Articolo 6 Articolo 6 
Articolo 7 Articolo 7 
Articolo 8 
TITOLO II - DISPOSIZIONI CHE MODIFI­
CANO IL TRATTATO CHE ISTITUISCE LA 
COMUNITÀ ECONOMICA EUROPEA PER 
CREARE LA COMUNITÀ EUROPEA 
TITOLO II - DISPOSIZIONI RELATIVE AI 
PRINCIPI DEMOCRATICI 
Articolo 8 (abrogato) ( 5 ) Articolo 9 
Articolo 10 ( 6 ) 
( 1 ) Sostituito, nella sostanza, dall'articolo 7 del trattato sul funzionamento dell'Unione europea (in ap­
presso TFUE) e dagli articoli 13, paragrafo 1, e 21, paragrafo 3, secondo comma, del trattato 
sull'Unione europea (in appresso trattato UE). 
( 2 ) Sostituisce l'articolo 5 del trattato che istituisce la Comunità europea (in appresso trattato CE). 
( 3 ) Sostituito, nella sostanza, dall'articolo 15. 
( 4 ) Sostituito, nella sostanza, dall'articolo 13, paragrafo 2. 
( 5 ) L'articolo 8 del trattato UE vigente prima dell'entrata in vigore del trattato di Lisbona (in appresso 
"l'attuale trattato UE") modificava il trattato CE. Tali modifiche sono incorporate in quest'ultimo trattato 
e l'articolo 8 è abrogato. Il suo numero è utilizzato per inserirvi una nuova disposizione. 
( 6 ) Il paragrafo 4 sostituisce nella sostanza l'articolo 191, primo comma, del trattato CE.
IT 7.6.2016 Gazzetta ufficiale dell’Unione europea C 202/361
(*) Le due presenti tavole sono tratte dalle tavole di cui all'articolo 5 del trattato di Lisbona, da cui è stata 
tolta la colonna centrale che riportava la numerazione interinale che compariva nel trattato di Lisbona.
 
Vecchia numerazione del trattato sull'Unione 
europea Rinumerazione del trattato sull'Unione europea 
Articolo 11 
Articolo 12 
TITOLO III - DISPOSIZIONI CHE MODIFI­
CANO IL TRATTATO CHE ISTITUISCE LA 
COMUNITÀ EUROPEA DEL CARBONE E 
DELL'ACCIAIO 
TITOLO III - DISPOSIZIONI RELATIVE ALLE 
ISTITUZIONI 
Articolo 9 (abrogato) ( 7 ) Articolo 13 
Articolo 14 ( 8 ) 
Articolo 15 ( 9 ) 
Articolo 16 ( 10 ) 
Articolo 17 ( 11 ) 
Articolo 18 
Articolo 19 ( 12 ) 
TITOLO IV - DISPOSIZIONI CHE MODIFI­
CANO IL TRATTATO CHE ISTITUISCE LA 
COMUNITÀ EUROPEA DELL'ENERGIA ATO­
MICA 
TITOLO IV - DISPOSIZIONI SULLE COO­
PERAZIONI RAFFORZATE 
Articolo 10 (abrogato) ( 13 ) 
Articoli da 27 A a 27 E (sostituiti) 
Articoli da 40 a 40 B (sostituiti) 
Articoli da 43 a 45 (sostituiti) 
Articolo 20 ( 14 ) 
( 7 ) L'articolo 9 dell'attuale trattato UE modificava il trattato che istituisce la Comunità europea del 
carbone e dell'acciaio. Quest'ultimo trattato è giunto a scadenza il 23 luglio 2002. L'articolo 9 è 
abrogato e il suo numero è utilizzato per inserirvi un'altra disposizione. 
( 8 ) — I paragrafi 1 e 2 sostituiscono, nella sostanza, l'articolo189 del trattato CE; 
— i paragrafi da 1 a 3 sostituiscono, nella sostanza, l'articolo 190, paragrafi da 1 a 3, del trattato CE; 
— il paragrafo 1 sostituisce, nella sostanza, l'articolo 192, primo comma, del trattato CE; 
— il paragrafo 4 sostituisce, nella sostanza, l'articolo 197, primo comma, del trattato CE. 
( 9 ) Sostituisce, nella sostanza, l'articolo 4. 
( 10 ) — Il paragrafo 1 sostituisce, nella sostanza, l'articolo 202, primo e secondo trattino, del trattato CE; 
— i paragrafi 2 e 9 sostituiscono, nella sostanza, l'articolo 203 del trattato CE; 
— i paragrafi 4 e 5 sostituiscono, nella sostanza, l'articolo 205, paragrafi 2 e 4, del trattato CE. 
( 11 ) — Il paragrafo 1 sostituisce, nella sostanza, l'articolo 211 del trattato CE; 
— i paragrafi 3 e 7 sostituiscono, nella sostanza, l'articolo 214 del trattato CE; 
— il paragrafo 6 sostituisce, nella sostanza, l'articolo 217, paragrafi 1, 3 e 4, del trattato CE. 
( 12 ) — Sostituisce, nella sostanza, l'articolo 220 del trattato CE; 
— il paragrafo 2, primo comma, sostituisce, nella sostanza, l'articolo 221, primo comma, del 
trattato CE. 
( 13 ) L'articolo 10 dell'attuale trattato UE modificava il trattato che istituisce la Comunità europea dell'ener­
gia atomica. Tali modifiche sono incorporate in quest'ultimo trattato e l'articolo 10 è abrogato. Il suo 
numero è utilizzato per inserirvi un'altra disposizione. 
( 14 ) Sostituisce anche gli articoli 11 e 11 A del trattato CE.
IT C 202/362 Gazzetta ufficiale dell’Unione europea 7.6.2016
 
Vecchia numerazione del trattato sull'Unione 
europea Rinumerazione del trattato sull'Unione europea 
TITOLO V - DISPOSIZIONI RELATIVE ALLA 
POLITICA ESTERA E DI SICUREZZA COMU­
NE 
TITOLO V - DISPOSIZIONI GENERALI SUL­
L'AZIONE ESTERNA DELL'UNIONE E DISPO­
SIZIONI SPECIFICHE SULLA POLITICA 
ESTERA E DI SICUREZZA COMUNE 
Capo 1 - Disposizioni generali sull'azione 
esterna dell'Unione 
Articolo 21 
Articolo 22 
Capo 2 - Disposizioni specifiche sulla politica 
estera e di sicurezza comune 
Sezione 1 - Disposizioni comuni 
Articolo 23 
Articolo 11 Articolo 24 
Articolo 12 Articolo 25 
Articolo 13 Articolo 26 
Articolo 27 
Articolo 14 Articolo 28 
Articolo 15 Articolo 29 
Articolo 22 (spostato) Articolo 30 
Articolo 23 (spostato) Articolo 31 
Articolo 16 Articolo 32 
Articolo 17 (spostato) Articolo 42 
Articolo 18 Articolo 33 
Articolo 19 Articolo 34 
Articolo 20 Articolo 35 
Articolo 21 Articolo 36 
Articolo 22 (spostato) Articolo 30 
Articolo 23 (spostato) Articolo 31 
Articolo 24 Articolo 37
IT 7.6.2016 Gazzetta ufficiale dell’Unione europea C 202/363
 
Vecchia numerazione del trattato sull'Unione 
europea Rinumerazione del trattato sull'Unione europea 
Articolo 25 Articolo 38 
Articolo 39 
Articolo 47 (spostato) Articolo 40 
Articolo 26 (abrogato) 
Articolo 27 (abrogato) 
Articolo 27 A (sostituito) ( 15 ) Articolo 20 
Articolo 27 B (sostituito) ( 15 ) Articolo 20 
Articolo 27 C (sostituito) ( 15 ) Articolo 20 
Articolo 27 D (sostituito) ( 15 ) Articolo 20 
Articolo 27 E (sostituito) ( 15 ) Articolo 20 
Articolo 28 Articolo 41 
Sezione 2 - Disposizioni sulla politica di sicu­
rezza e di difesa comune 
Articolo 17 (spostato) Articolo 42 
Articolo 43 
Articolo 44 
Articolo 45 
Articolo 46 
TITOLO VI - DISPOSIZIONI SULLA COO­
PERAZIONE DI POLIZIA E GIUDIZIARIA IN 
MATERIA PENALE (abrogato) ( 16 ) 
Articolo 29 (sostituito) ( 17 ) 
Articolo 30 (sostituito) ( 18 ) 
Articolo 31 (sostituito) ( 19 ) 
( 15 ) Gli articoli da 27 A a 27 E dell'attuale trattato UE, relativi alla cooperazione rafforzata sono sostituiti 
anche dagli articoli da 326 a 334 del TFUE. 
( 16 ) Le disposizioni del titolo VI dell'attuale trattato UE, relative alla cooperazione di polizia e giudiziaria in 
materia penale, sono sostituite dalle disposizioni dei capi 1, 4 e 5 del titolo IV (che diventa V) della 
parte terza del TFUE. 
( 17 ) Sostituito dall'articolo 67 del TFUE. 
( 18 ) Sostituito dagli articoli 87 e 88 del TFUE. 
( 19 ) Sostituito dagli articoli 82, 83 e 85 del TFUE.
IT C 202/364 Gazzetta ufficiale dell’Unione europea 7.6.2016
 
Vecchia numerazione del trattato sull'Unione 
europea Rinumerazione del trattato sull'Unione europea 
Articolo 32 (sostituito) ( 20 ) 
Articolo 33 (sostituito) ( 21 ) 
Articolo 34 (abrogato) 
Articolo 35 (abrogato) 
Articolo 36 (sostituito) ( 22 ) 
Articolo 37 (abrogato) 
Articolo 38 (abrogato) 
Articolo 39 (abrogato) 
Articolo 40 (sostituito) ( 23 ) Articolo 20 
Articolo 40 A (sostituito) ( 23 ) Articolo 20 
Articolo 40 B (sostituito) ( 23 ) Articolo 20 
Articolo 41 (abrogato) 
Articolo 42 (abrogato) 
TITOLO VII - DISPOSIZIONI SU UNA 
COOPERAZIONE RAFFORZATA (sostitui­
to) ( 24 ) 
TITOLO IV - DISPOSIZIONI SULLE 
COOPERAZIONI RAFFORZATE 
Articolo 43 (sostituito) ( 24 ) Articolo 20 
Articolo 43 A (sostituito) ( 24 ) Articolo 20 
Articolo 43 B (sostituito) ( 24 ) Articolo 20 
Articolo 44 (sostituito) ( 24 ) Articolo 20 
Articolo 44 A (sostituito) ( 24 ) Articolo 20 
Articolo 45 (sostituito) ( 24 ) Articolo 20 
TITOLO VIII - DISPOSIZIONI FINALI TITOLO VI - DISPOSIZIONI FINALI 
Articolo 46 (abrogato) 
Articolo 47 
( 20 ) Sostituito dall'articolo 89 del TFUE. 
( 21 ) Sostituito dall'articolo 72 del TFUE. 
( 22 ) Sostituito dall'articolo 71 del TFUE. 
( 23 ) Gli articoli da 40 a 40 B dell'attuale trattato UE, relativi a una cooperazione rafforzata, sono anche 
sostituiti dagli articoli da 326 a 334 del TFUE. 
( 24 ) Gli articoli da 43 a 45 e il titolo VII dell'attuale trattato UE, relativi a una cooperazione rafforzata, 
sono anche sostituiti dagli articoli da 326 a 334 del TFUE.
IT 7.6.2016 Gazzetta ufficiale dell’Unione europea C 202/365
 
Vecchia numerazione del trattato sull'Unione 
europea Rinumerazione del trattato sull'Unione europea 
Articolo 47 (sostituito) Articolo 40 
Articolo 48 Articolo 48 
Articolo 49 Articolo 49 
Articolo 50 
Articolo 51 
Articolo 52 
Articolo 50 (abrogato) 
Articolo 51 Articolo 53 
Articolo 52 Articolo 54 
Articolo 53 Articolo 55 
Trattato sul funzionamento dell'Unione europea 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
PARTE PRIMA - PRINCIPI PARTE PRIMA - PRINCIPI 
Articolo 1 (abrogato) 
Articolo 1 
Articolo 2 (abrogato) ( 25 ) 
Titolo I - Categorie e settori di competenza 
dell'Unione 
Articolo 2 
Articolo 3 
Articolo 4 
Articolo 5 
Articolo 6 
Titolo II - Disposizioni di applicazione generale 
( 25 ) Sostituito, nella sostanza, dall'articolo 3 del trattato UE.
IT C 202/366 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 7 
Articolo 3, paragrafo 1 (abrogato) ( 26 ) 
Articolo 3, paragrafo 2 Articolo 8 
Articolo 4 (spostato) Articolo 119 
Articolo 5 (sostituito) ( 27 ) 
Articolo 9 
Articolo 10 
Articolo 6 Articolo 11 
Articolo 153, paragrafo 2 (spostato) Articolo 12 
Articolo 13 ( 28 ) 
Articolo 7 (abrogato) ( 29 ) 
Articolo 8 (abrogato) ( 30 ) 
Articolo 9 (abrogato) 
Articolo 10 (abrogato) ( 31 ) 
Articolo 11 (sostituito) ( 32 ) articoli da 326 a 334 
Articolo 11 A (sostituito) ( 32 ) articoli da 326 a 334 
Articolo 12 (spostato) Articolo 18 
Articolo 13 (spostato) Articolo 19 
Articolo 14 (spostato) Articolo 26 
Articolo 15 (spostato) Articolo 27 
Articolo 16 Articolo 14 
Articolo 255 (spostato) Articolo 15 
Articolo 286 (sostituito) Articolo 16 
( 26 ) Sostituito, nella sostanza, dagli articoli da 3 a 6 del TFUE. 
( 27 ) Sostituito dall'articolo 5 del trattato UE. 
( 28 ) Inserimento del dispositivo del protocollo sulla protezione e il benessere degli animali 
( 29 ) Sostituito, nella sostanza, dall'articolo 13 del trattato UE. 
( 30 ) Sostituito, nella sostanza, dall'articolo 13 del trattato UE e dall'articolo 282, paragrafo 1, del TFUE. 
( 31 ) Sostituito, nella sostanza, dall'articolo 4, paragrafo 3, del trattato UE. 
( 32 ) Sostituito anche dall'articolo 20 del trattato UE.
IT 7.6.2016 Gazzetta ufficiale dell’Unione europea C 202/367
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 17 
PARTE SECONDA - CITTADINANZA 
DELL'UNIONE 
PARTE SECONDA - NON DISCRIMINAZIONE 
E CITTADINANZA DELL'UNIONE 
Articolo 12 (spostato) Articolo 18 
Articolo 13 (spostato) Articolo 19 
Articolo 17 Articolo 20 
Articolo 18 Articolo 21 
Articolo 19 Articolo 22 
Articolo 20 Articolo 23 
Articolo 21 Articolo 24 
Articolo 22 Articolo 25 
PARTE TERZA - POLITICHE DELLA 
COMUNITÀ 
PARTE TERZA - POLITICHE E AZIONI 
INTERNE DELL'UNIONE 
Titolo I - Mercato interno 
Articolo 14 (spostato) Articolo 26 
Articolo 15 (spostato) Articolo 27 
Titolo I - Libera circolazione delle merci Titolo II - Libera circolazione delle merci 
Articolo 23 Articolo 28 
Articolo 24 Articolo 29 
Capo 1 - Unione doganale Capo 1 - Unione doganale 
Articolo 25 Articolo 30 
Articolo 26 Articolo 31 
Articolo 27 Articolo 32 
Terza parte, Titolo X, Cooperazione doganale 
(spostato) 
Capo 2 - Cooperazione doganale 
Articolo 135 (spostato) Articolo 33 
Capo 2 - Divieto delle restrizioni quantitative 
fra gli Stati membri 
Capo 3 - Divieto delle restrizioni quantitative 
fra gli Stati membri 
Articolo 28 Articolo 34
IT C 202/368 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 29 Articolo 35 
Articolo 30 Articolo 36 
Articolo 31 Articolo 37 
Titolo II - Agricoltura Titolo III - Agricoltura e pesca 
Articolo 32 Articolo 38 
Articolo 33 Articolo 39 
Articolo 34 Articolo 40 
Articolo 35 Articolo 41 
Articolo 36 Articolo 42 
Articolo 37 Articolo 43 
Articolo 38 Articolo 44 
Titolo III - Libera circolazione delle persone, dei 
servizi e dei capitali 
Titolo IV - Libera circolazione delle persone, 
dei servizi e dei capitali 
Capo 1 - I lavoratori Capo 1 - I lavoratori 
Articolo 39 Articolo 45 
Articolo 40 Articolo 46 
Articolo 41 Articolo 47 
Articolo 42 Articolo 48 
Capo 2 - Il diritto di stabilimento Capo 2 - Il diritto di stabilimento 
Articolo 43 Articolo 49 
Articolo 44 Articolo 50 
Articolo 45 Articolo 51 
Articolo 46 Articolo 52 
Articolo 47 Articolo 53 
Articolo 48 Articolo 54 
Articolo 294 (spostato) Articolo 55 
Capo 3 - I servizi Capo 3 - I servizi 
Articolo 49 Articolo 56
IT 7.6.2016 Gazzetta ufficiale dell’Unione europea C 202/369
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 50 Articolo 57 
Articolo 51 Articolo 58 
Articolo 52 Articolo 59 
Articolo 53 Articolo 60 
Articolo 54 Articolo 61 
Articolo 55 Articolo 62 
Capo 4 - Capitali e pagamenti Capo 4 - Capitali e pagamenti 
Articolo 56 Articolo 63 
Articolo 57 Articolo 64 
Articolo 58 Articolo 65 
Articolo 59 Articolo 66 
Articolo 60 (spostato) Articolo 75 
Titolo IV - Visti, asilo, immigrazione e altre 
politiche connesse con la libera circolazione 
delle persone 
Titolo V - Spazio di libertà, sicurezza e giustizia 
Capo 1 - Disposizioni generali 
Articolo 61 Articolo 67 ( 33 ) 
Articolo 68 
Articolo 69 
Articolo 70 
Articolo 71 ( 34 ) 
Articolo 64, paragrafo 1 (sostituito) Articolo 72 ( 35 ) 
Articolo 73 
Articolo 66 (sostituito) Articolo 74 
Articolo 60 (spostato) Articolo 75 
Articolo 76 
( 33 ) Sostituisce anche l'articolo 29 dell'attuale trattato UE. 
( 34 ) Sostituisce l'articolo 36 dell'attuale trattato UE. 
( 35 ) Sostituisce anche l'articolo 33 dell'attuale trattato UE.
IT C 202/370 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Capo 2 - Politiche relative ai controlli alle 
frontiere, all'asilo e all'immigrazione 
Articolo 62 Articolo 77 
Articolo 63, punti 1 e 2 e articolo 64, 
paragrafo 2 ( 36 ) 
Articolo 78 
Articolo 63, punti 3 e 4 Articolo 79 
Articolo 80 
Articolo 64, paragrafo 1 (sostituito) Articolo 72 
Capo 3 - Cooperazione giudiziaria in materia 
civile 
Articolo 65 Articolo 81 
Articolo 66 (sostituito) Articolo 74 
Articolo 67 (abrogato) 
Articolo 68 (abrogato) 
Articolo 69 (abrogato) 
Capo 4 - Cooperazione giudiziaria in materia 
penale 
Articolo 82 ( 37 ) 
Articolo 83 ( 37 ) 
Articolo 84 
Articolo 85 ( 37 ) 
Articolo 86 
Capo 5 - Cooperazione di polizia 
Articolo 87 ( 38 ) 
Articolo 88 ( 38 ) 
Articolo 89 ( 39 ) 
( 36 ) L'articolo 63, punti 1 e 2, del trattato CE è sostituito dall'articolo 78, paragrafi 1 e 2, del TFUE e 
l'articolo 64, paragrafo 2, è sostituito dall'articolo 78, paragrafo 3, del TFUE. 
( 37 ) Sostituisce l'articolo 31 dell'attuale trattato UE. 
( 38 ) Sostituisce l'articolo 30 dell'attuale trattato UE. 
( 39 ) Sostituisce l'articolo 32 dell'attuale trattato UE.
IT 7.6.2016 Gazzetta ufficiale dell’Unione europea C 202/371
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Titolo V - Trasporti Titolo VI - Trasporti 
Articolo 70 Articolo 90 
Articolo 71 Articolo 91 
Articolo 72 Articolo 92 
Articolo 73 Articolo 93 
Articolo 74 Articolo 94 
Articolo 75 Articolo 95 
Articolo 76 Articolo 96 
Articolo 77 Articolo 97 
Articolo 78 Articolo 98 
Articolo 79 Articolo 99 
Articolo 80 Articolo 100 
Titolo VI - Norme comuni sulla concorrenza, 
sulla fiscalità e sul ravvicinamento delle legi­
slazioni 
Titolo VII - Norme comuni sulla concorrenza, 
sulla fiscalità e sul ravvicinamento delle legi­
slazioni 
Capo 1 - Regole di concorrenza Capo 1 - Regole di concorrenza 
Sezione 1 - Regole applicabili alle imprese Sezione 1 - Regole applicabili alle imprese 
Articolo 81 Articolo 101 
Articolo 82 Articolo 102 
Articolo 83 Articolo 103 
Articolo 84 Articolo 104 
Articolo 85 Articolo 105 
Articolo 86 Articolo 106 
Sezione 2 - Aiuti concessi dagli Stati Sezione 2 - Aiuti concessi dagli Stati 
Articolo 87 Articolo 107 
Articolo 88 Articolo 108 
Articolo 89 Articolo 109 
Capo 2 - Disposizioni fiscali Capo 2 - Disposizioni fiscali
IT C 202/372 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 90 Articolo 110 
Articolo 91 Articolo 111 
Articolo 92 Articolo 112 
Articolo 93 Articolo 113 
Capo 3 - Ravvicinamento delle legislazioni Capo 3 - Ravvicinamento delle legislazioni 
Articolo 95 (spostato) Articolo 114 
Articolo 94 (spostato) Articolo 115 
Articolo 96 Articolo 116 
Articolo 97 Articolo 117 
Articolo 118 
Titolo VII - Politica economica e monetaria Titolo VIII - Politica economica e monetaria 
Articolo 4 (spostato) Articolo 119 
Capo 1 - Politica economica Capo 1 - Politica economica 
Articolo 98 Articolo 120 
Articolo 99 Articolo 121 
Articolo 100 Articolo 122 
Articolo 101 Articolo 123 
Articolo 102 Articolo 124 
Articolo 103 Articolo 125 
Articolo 104 Articolo 126 
Capo 2 - Politica monetaria Capo 2 - Politica monetaria 
Articolo 105 Articolo 127 
Articolo 106 Articolo 128 
Articolo 107 Articolo 129 
Articolo 108 Articolo 130 
Articolo 109 Articolo 131 
Articolo 110 Articolo 132
IT 7.6.2016 Gazzetta ufficiale dell’Unione europea C 202/373
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 111, paragrafi da 1 a 3 e 5 (spostati) Articolo 219 
Articolo 111, paragrafo 4 (spostato) Articolo 138 
Articolo 133 
Capo 3 - Disposizioni istituzionali Capo 3 - Disposizioni istituzionali 
Articolo 112 (spostato) Articolo 283 
Articolo 113 (spostato) Articolo 284 
Articolo 114 Articolo 134 
Articolo 115 Articolo 135 
Capo 4 - Disposizioni specifiche agli Stati 
membri la cui moneta è l'euro 
Articolo 136 
Articolo 137 
Articolo 111, paragrafo 4 (spostato) Articolo 138 
Capo 4 - Disposizioni transitorie Capo 5 - Disposizioni transitorie 
Articolo 116 (abrogato) 
Articolo 139 
Articolo 117, paragrafi 1, 2, sesto trattino, e 
da 3 a 9 (abrogati) 
Articolo 117, paragrafo 2, primi cinque trattini 
(spostati) 
Articolo 141, paragrafo 2 
Articolo 121, paragrafo 1 (spostato) 
Articolo 122, paragrafo 2, seconda frase (spo­
stato) 
Articolo 123, paragrafo 5 (spostato) 
Articolo 140 ( 40 ) 
Articolo 118 (abrogato) 
Articolo 123, paragrafo 3 (spostato) 
Articolo 117, paragrafo 2, primi cinque trattini 
(spostato) 
Articolo 141 ( 41 ) 
( 40 ) — L'articolo 140, paragrafo 1, riprende il paragrafo 1 dell'articolo 121. 
— L'articolo 140, paragrafo 2, riprende la seconda frase del paragrafo 2 dell'articolo 122. 
— L'articolo 140, paragrafo 3, riprende il paragrafo 5 dell'articolo 123. 
( 41 ) — L'articolo 141, paragrafo 1, riprende il paragrafo 3 dell'articolo 123. 
— L'articolo 141, paragrafo 2, riprende i primi cinque trattini del paragrafo 2 dell'articolo 117.
IT C 202/374 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 124, paragrafo 1 (spostato) Articolo 142 
Articolo 119 Articolo 143 
Articolo 120 Articolo 144 
Articolo 121, paragrafo 1 (spostato) Articolo 140, paragrafo 1 
Articolo 121, paragrafi da 2 a 4 (abrogati) 
Articolo 122, paragrafi 1, 2, prima frase, 3, 4, 
5 e 6 (abrogati) 
Articolo 122, paragrafo 2, seconda frase (spo­
stato) 
Articolo 140, paragrafo 2, primo comma 
Articolo 123, paragrafi 1, 2 e 4 (abrogati) 
Articolo 123, paragrafo 3 (spostato) Articolo 141, paragrafo 1 
Articolo 123, paragrafo 5 (spostato) Articolo 140, paragrafo 3 
Articolo 124, paragrafo 1 (spostato) Articolo 142 
Articolo 124, paragrafo 2 (abrogato) 
Titolo VIII - Occupazione Titolo IX - Occupazione 
Articolo 125 Articolo 145 
Articolo 126 Articolo 146 
Articolo 127 Articolo 147 
Articolo 128 Articolo 148 
Articolo 129 Articolo 149 
Articolo 130 Articolo 150 
Titolo IX - Politica commerciale comune (spo­
stato) 
Parte quinta, Titolo II, politica commerciale 
comune 
Articolo 131 (spostato) Articolo 206 
Articolo 132 (abrogato) 
Articolo 133 (spostato) Articolo 207 
Articolo 134 (abrogato) 
Titolo X - Cooperazione doganale (spostato) Parte terza, Titolo II, Capo 2, Cooperazione 
doganale
IT 7.6.2016 Gazzetta ufficiale dell’Unione europea C 202/375
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 135 (spostato) Articolo 33 
Titolo XI - Politica sociale, istruzione, forma­
zione professionale e gioventù 
Titolo X - Politica sociale 
Capo 1 - Disposizioni sociali (abrogato) 
Articolo 136 Articolo 151 
Articolo 152 
Articolo 137 Articolo 153 
Articolo 138 Articolo 154 
Articolo 139 Articolo 155 
Articolo 140 Articolo 156 
Articolo 141 Articolo 157 
Articolo 142 Articolo 158 
Articolo 143 Articolo 159 
Articolo 144 Articolo 160 
Articolo 145 Articolo 161 
Capo 2 - Il Fondo sociale europeo Titolo XI - Il Fondo sociale europeo 
Articolo 146 Articolo 162 
Articolo 147 Articolo 163 
Articolo 148 Articolo 164 
Capo 3 - Istruzione, formazione professionale e 
gioventù 
Titolo XII - Istruzione, formazione professio­
nale, gioventù e sport 
Articolo 149 Articolo 165 
Articolo 150 Articolo 166 
Titolo XII - Cultura Titolo XIII - Cultura 
Articolo 151 Articolo 167 
Titolo XIII - Sanità pubblica Titolo XIV - Sanità pubblica 
Articolo 152 Articolo 168 
Titolo XIV - Protezione dei consumatori Titolo XV - Protezione dei consumatori
IT C 202/376 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 153, paragrafi 1, 3, 4 e 5 Articolo 169 
Articolo 153, paragrafo 2 (spostato) Articolo 12 
Titolo XV - Reti transeuropee Titolo XVI - Reti transeuropee 
Articolo 154 Articolo 170 
Articolo 155 Articolo 171 
Articolo 156 Articolo 172 
Titolo XVI - Industria Titolo XVII - Industria 
Articolo 157 Articolo 173 
Titolo XVII - Coesione economica e sociale Titolo XVIII - Coesione economica, sociale e 
territoriale 
Articolo 158 Articolo 174 
Articolo 159 Articolo 175 
Articolo 160 Articolo 176 
Articolo 161 Articolo 177 
Articolo 162 Articolo 178 
Titolo XVIII - Ricerca e sviluppo tecnologico Titolo XIX - Ricerca e sviluppo tecnologico e 
spazio 
Articolo 163 Articolo 179 
Articolo 164 Articolo 180 
Articolo 165 Articolo 181 
Articolo 166 Articolo 182 
Articolo 167 Articolo 183 
Articolo 168 Articolo 184 
Articolo 169 Articolo 185 
Articolo 170 Articolo 186 
Articolo 171 Articolo 187 
Articolo 172 Articolo 188 
Articolo 189
IT 7.6.2016 Gazzetta ufficiale dell’Unione europea C 202/377
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 173 Articolo 190 
Titolo XIX - Ambiente Titolo XX - Ambiente 
Articolo 174 Articolo 191 
Articolo 175 Articolo 192 
Articolo 176 Articolo 193 
Titolo XXI - Energia 
Articolo 194 
Titolo XXII - Turismo 
Articolo 195 
Titolo XXIII - Protezione civile 
Articolo 196 
Titolo XXIV - Cooperazione amministrativa 
Articolo 197 
Titolo XX - Cooperazione allo sviluppo (spo­
stato) 
Parte quinta, Titolo III, Capo 1, Cooperazione 
allo sviluppo 
Articolo 177 (spostato) Articolo 208 
Articolo 178 (abrogato) ( 42 ) 
Articolo 179 (spostato) Articolo 209 
Articolo 180 (spostato) Articolo 210 
Articolo 181 (spostato) Articolo 211 
Titolo XXI - Cooperazione economica, finan­
ziaria e tecnica con i paesi terzi (spostato) 
Parte quinta, Titolo III, Capo 2, Cooperazione 
economica, finanziaria e tecnica con i paesi 
terzi 
Articolo 181 A (spostato) Articolo 212 
PARTE QUARTA - ASSOCIAZIONE DEI PAESI 
E TERRITORI D'OLTRE MARE 
PARTE QUARTA - ASSOCIAZIONE DEI PAESI 
E TERRITORI D'OLTRE MARE 
Articolo 182 Articolo 198 
Articolo 183 Articolo 199 
( 42 ) Sostituito, nella sostanza, dall'articolo 208 paragrafo 1, secondo comma, seconda frase, del TFUE.
IT C 202/378 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 184 Articolo 200 
Articolo 185 Articolo 201 
Articolo 186 Articolo 202 
Articolo 187 Articolo 203 
Articolo 188 Articolo 204 
PARTE QUINTA- AZIONE ESTERNA DEL­
L'UNIONE 
Titolo I - Disposizioni generali sull'azione 
esterna dell'Unione 
Articolo 205 
Parte terza, Titolo IX, Politica commerciale co­
mune (spostato) 
Titolo II - Politica commerciale comune 
Articolo 131 (spostato) Articolo 206 
Articolo 133 (spostato) Articolo 207 
Titolo III - Cooperazione con i paesi terzi e 
aiuto umanitario 
Parte terza, Titolo XX, Cooperazione allo svi­
luppo (spostato) 
Capo 1 - Cooperazione allo sviluppo 
Articolo 177 (spostato) Articolo 208 ( 43 ) 
Articolo 179 (spostato) Articolo 209 
Articolo 180 (spostato) Articolo 210 
Articolo 181 (spostato) Articolo 211 
Parte terza, Titolo XXI, Cooperazione econo­
mica, finanziaria e tecnica con i paesi terzi 
(spostato) 
Capo 2 - Cooperazione economica, finanziaria 
e tecnica con i paesi terzi 
Articolo 181 A (spostato) Articolo 212 
Articolo 213 
Capo 3 - Aiuto umanitario 
Articolo 214 
Titolo IV - Misure restrittive 
( 43 ) Il paragrafo 1, secondo comma, seconda frase, sostituisce nella sostanza l'articolo 178 del trattato CE.
IT 7.6.2016 Gazzetta ufficiale dell’Unione europea C 202/379
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 301 (spostato) Articolo 215 
Titolo V - Accordi internazionali 
Articolo 216 
Articolo 310 (spostato) Articolo 217 
Articolo 300 (sostituito) Articolo 218 
Articolo 111, paragrafi da 1 a 3 e 5 (spostati) Articolo 219 
Titolo VI - Relazioni dell'Unione con le orga­
nizzazioni internazionali e i paesi terzi e dele­
gazioni dell'Unione 
Articoli da 302 a 304 (sostituiti) Articolo 220 
Articolo 221 
Titolo VII - Clausola di solidarietà 
Articolo 222 
PARTE QUINTA - LE ISTITUZIONI DELLA 
COMUNITÀ 
PARTE SESTA - DISPOSIZIONI ISTITUZIO­
NALI E FINANZIARIE 
Titolo I - Disposizioni istituzionali Titolo I - Disposizioni istituzionali 
Capo 1 - Le istituzioni Capo 1 - Le istituzioni 
Sezione 1 - Il Parlamento europeo Sezione 1 - Il Parlamento europeo 
Articolo 189 (abrogato) ( 44 ) 
Articolo 190, paragrafi da 1 a 3 (abrogati) ( 45 ) 
Articolo 190, paragrafi 4 e 5 Articolo 223 
Articolo 191, primo comma (abrogato) ( 46 ) 
Articolo 191, secondo comma Articolo 224 
Articolo 192, primo comma (abrogato) ( 47 ) 
Articolo 192, secondo comma Articolo 225 
Articolo 193 Articolo 226 
( 44 ) Sostituito, nella sostanza, dall'articolo 14, paragrafi 1 e 2, del trattato UE. 
( 45 ) Sostituito, nella sostanza, dall'articolo 14, paragrafi da 1 a 3, del trattato UE. 
( 46 ) Sostituito, nella sostanza, dall'articolo 11, paragrafo 4, del trattato UE. 
( 47 ) Sostituito, nella sostanza, dall'articolo 14, paragrafo 1, del trattato UE.
IT C 202/380 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 194 Articolo 227 
Articolo 195 Articolo 228 
Articolo 196 Articolo 229 
Articolo 197, primo comma (abrogato) ( 48 ) 
Articolo 197, secondo, terzo e quarto comma Articolo 230 
Articolo 198 Articolo 231 
Articolo 199 Articolo 232 
Articolo 200 Articolo 233 
Articolo 201 Articolo 234 
Sezione 2 - Il Consiglio europeo 
Articolo 235 
Articolo 236 
Sezione 2 - Il Consiglio Sezione 3 - Il Consiglio 
Articolo 202 (abrogato) ( 49 ) 
Articolo 203 (abrogato) ( 50 ) 
Articolo 204 Articolo 237 
Articolo 205, paragrafi 2 e 4 (abrogati) ( 51 ) 
Articolo 205, paragrafi 1 e 3 Articolo 238 
Articolo 206 Articolo 239 
Articolo 207 Articolo 240 
Articolo 208 Articolo 241 
Articolo 209 Articolo 242 
Articolo 210 Articolo 243 
Sezione 3 - La Commissione Sezione 4 - La Commissione 
( 48 ) Sostituito, nella sostanza, dall'articolo 14, paragrafo 4, del trattato UE. 
( 49 ) Sostituito, nella sostanza, dall'articolo 16, paragrafo 1, del trattato UE e dagli articoli 290 e 291 del 
TFUE. 
( 50 ) Sostituito, nella sostanza, dall'articolo 16, paragrafi 2 e 9, del trattato UE. 
( 51 ) Sostituito, nella sostanza, dall'articolo 16, paragrafi 4 e 5, del trattato UE.
IT 7.6.2016 Gazzetta ufficiale dell’Unione europea C 202/381
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 211 (abrogato) ( 52 ) 
Articolo 244 
Articolo 212 (spostato) Articolo 249, paragrafo 2 
Articolo 213 Articolo 245 
Articolo 214 (abrogato) ( 53 ) 
Articolo 215 Articolo 246 
Articolo 216 Articolo 247 
Articolo 217, paragrafi 1, 3 e 4 (abrogati) ( 54 ) 
Articolo 217, paragrafo 2 Articolo 248 
Articolo 218, paragrafo 1 (abrogato) ( 55 ) 
Articolo 218, paragrafo 2 Articolo 249 
Articolo 219 Articolo 250 
Sezione 4 - La Corte di giustizia Sezione 5 - La Corte di giustizia dell'Unione 
europea 
Articolo 220 (abrogato) ( 56 ) 
Articolo 221, primo comma (abrogato) ( 57 ) 
Articolo 221, secondo e terzo comma Articolo 251 
Articolo 222 Articolo 252 
Articolo 223 Articolo 253 
Articolo 224 ( 58 ) Articolo 254 
Articolo 255 
Articolo 225 Articolo 256 
Articolo 225 A Articolo 257 
( 52 ) Sostituito, nella sostanza, dall'articolo 17, paragrafo 1, del trattato UE. 
( 53 ) Sostituito, nella sostanza, dall'articolo 17, paragrafi 3 e 7 del trattato UE. 
( 54 ) Sostituito, nella sostanza, dall'articolo 17, paragrafo 6, del trattato UE. 
( 55 ) Sostituito, nella sostanza, dall'articolo 295 del TFUE. 
( 56 ) Sostituito, nella sostanza, dall'articolo 19 del trattato UE. 
( 57 ) Sostituito, nella sostanza, dall'articolo 19, paragrafo 2, primo comma, del trattato UE. 
( 58 ) La prima frase del primo comma è sostituita, nella sostanza, dall'articolo 19, paragrafo 2, secondo 
comma, del trattato UE.
IT C 202/382 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 226 Articolo 258 
Articolo 227 Articolo 259 
Articolo 228 Articolo 260 
Articolo 229 Articolo 261 
Articolo 229 A Articolo 262 
Articolo 230 Articolo 263 
Articolo 231 Articolo 264 
Articolo 232 Articolo 265 
Articolo 233 Articolo 266 
Articolo 234 Articolo 267 
Articolo 235 Articolo 268 
Articolo 269 
Articolo 236 Articolo 270 
Articolo 237 Articolo 271 
Articolo 238 Articolo 272 
Articolo 239 Articolo 273 
Articolo 240 Articolo 274 
Articolo 275 
Articolo 276 
Articolo 241 Articolo 277 
Articolo 242 Articolo 278 
Articolo 243 Articolo 279 
Articolo 244 Articolo 280 
Articolo 245 Articolo 281 
Sezione 6 - La Banca centrale europea 
Articolo 282 
Articolo 112 (spostato) Articolo 283
IT 7.6.2016 Gazzetta ufficiale dell’Unione europea C 202/383
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 113 (spostato) Articolo 284 
Sezione 5 - La Corte dei conti Sezione 7 - La Corte dei conti 
Articolo 246 Articolo 285 
Articolo 247 Articolo 286 
Articolo 248 Articolo 287 
Capo 2 - Disposizioni comuni a più istituzioni Capo 2 - Atti giuridici dell'Unione, procedure 
di adozione e altre disposizioni 
Sezione 1 - Atti giuridici dell'Unione 
Articolo 249 Articolo 288 
Articolo 289 
Articolo 290 ( 59 ) 
Articolo 291 ( 59 ) 
Articolo 292 
Sezione 2 - Procedure di adozione degli atti e 
altre disposizioni 
Articolo 250 Articolo 293 
Articolo 251 Articolo 294 
Articolo 252 (abrogato) 
Articolo 295 
Articolo 253 Articolo 296 
Articolo 254 Articolo 297 
Articolo 298 
Articolo 255 (spostato) Articolo 15 
Articolo 256 Articolo 299 
Capo 3 - Gli organi consultivi dell'Unione 
Articolo 300 
Capo 3 - Il Comitato economico e sociale Sezione 1 - Il Comitato economico e sociale 
( 59 ) Sostituisce, nella sostanza, l'articolo 202, terzo trattino, del trattato CE.
IT C 202/384 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 257 (abrogato) ( 60 ) 
Articolo 258, primo, secondo e quarto comma Articolo 301 
Articolo 258, terzo comma (abrogato) ( 61 ) 
Articolo 259 Articolo 302 
Articolo 260 Articolo 303 
Articolo 261 (abrogato) 
Articolo 262 Articolo 304 
Capo 4 - Il Comitato delle regioni Sezione 2 - Il Comitato delle regioni 
Articolo 263, primo e quinto comma (abro­
gato) ( 62 ) 
Articolo 263, dal secondo al quarto comma Articolo 305 
Articolo 264 Articolo 306 
Articolo 265 Articolo 307 
Capo 5 - La Banca europea per gli investimenti Capo 4 - La Banca europea per gli investimenti 
Articolo 266 Articolo 308 
Articolo 267 Articolo 309 
Titolo II - Disposizioni finanziarie Titolo II - Disposizioni finanziarie 
Articolo 268 Articolo 310 
Capo 1 - Risorse proprie dell'Unione 
Articolo 269 Articolo 311 
Articolo 270 (abrogato) ( 63 ) 
Capo 2 - Quadro finanziario pluriennale 
Articolo 312 
Capo 3 - Bilancio annuale dell'Unione 
( 60 ) Sostituito, nella sostanza, dall'articolo 300, paragrafo 2, del TFUE. 
( 61 ) Sostituito, nella sostanza, dall'articolo 300, paragrafo 4, del TFUE. 
( 62 ) Sostituito, nella sostanza, dall'articolo 300, paragrafi 3 e 4, del TFUE. 
( 63 ) Sostituito, nella sostanza, dall'articolo 310, paragrafo 4, del TFUE.
IT 7.6.2016 Gazzetta ufficiale dell’Unione europea C 202/385
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 272, paragrafo 1 (spostato) Articolo 313 
Articolo 271 (spostato) Articolo 316 
Articolo 272, paragrafo 1 (spostato) Articolo 313 
Articolo 272, paragrafi da 2 a 10 Articolo 314 
Articolo 273 Articolo 315 
Articolo 271 (spostato) Articolo 316 
Capo 4 - Esecuzione del bilancio e scarico 
Articolo 274 Articolo 317 
Articolo 275 Articolo 318 
Articolo 276 Articolo 319 
Capo 5 - Disposizioni comuni 
Articolo 277 Articolo 320 
Articolo 278 Articolo 321 
Articolo 279 Articolo 322 
Articolo 323 
Articolo 324 
Capo 6 - Lotta contro la frode 
Articolo 280 Articolo 325 
Titolo III - Cooperazioni rafforzate 
Articoli 11 e 11 A (sostituiti) Articolo 326 ( 64 ) 
Articoli 11 e 11 A (sostituiti) Articolo 327 ( 64 ) 
Articoli 11 e 11 A (sostituiti) Articolo 328 ( 64 ) 
Articoli 11 e 11 A (sostituiti) Articolo 329 ( 64 ) 
Articoli 11 e 11 A (sostituiti) Articolo 330 ( 64 ) 
Articoli 11 e 11 A (sostituiti) Articolo 331 ( 64 ) 
Articoli 11 e 11 A (sostituiti) Articolo 332 ( 64 ) 
( 64 ) Sostituisce anche gli articoli da 27 A a 27 E, da 40 a 40 B e da 43 a 45 dell'attuale trattato UE.
IT C 202/386 Gazzetta ufficiale dell’Unione europea 7.6.2016
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articoli 11 e 11 A (sostituiti) Articolo 333 ( 64 ) 
Articoli 11 e 11 A (sostituiti) Articolo 334 ( 64 ) 
PARTE SESTA - DISPOSIZIONI GENERALI E 
FINALI 
PARTE SETTIMA - DISPOSIZIONI GENERALI 
E FINALI 
Articolo 281 (abrogato) ( 65 ) 
Articolo 282 Articolo 335 
Articolo 283 Articolo 336 
Articolo 284 Articolo 337 
Articolo 285 Articolo 338 
Articolo 286 (sostituito) Articolo 16 
Articolo 287 Articolo 339 
Articolo 288 Articolo 340 
Articolo 289 Articolo 341 
Articolo 290 Articolo 342 
Articolo 291 Articolo 343 
Articolo 292 Articolo 344 
Articolo 293 (abrogato) 
Articolo 294 (spostato) Articolo 55 
Articolo 295 Articolo 345 
Articolo 296 Articolo 346 
Articolo 297 Articolo 347 
Articolo 298 Articolo 348 
Articolo 299, paragrafo 1 (abrogato) ( 66 ) 
Articolo 299, paragrafo 2, secondo, terzo e 
quarto comma 
Articolo 349 
Articolo 299, paragrafo 2, primo comma, e 
paragrafi da 3 a 6 (spostato) 
Articolo 355 
( 64 ) Sostituisce anche gli articoli da 27 A a 27 E, da 40 a 40 B e da 43 a 45 dell'attuale trattato UE. 
( 65 ) Sostituito, nella sostanza, dall'articolo 47 del trattato UE. 
( 66 ) Sostituito, nella sostanza, dall'articolo 52 del trattato UE.
IT 7.6.2016 Gazzetta ufficiale dell’Unione europea C 202/387
 
Vecchia numerazione del trattato che istituisce la 
Comunità europea 
Rinumerazione del trattato sul funzionamento 
dell'Unione europea 
Articolo 300 (sostituito) Articolo 218 
Articolo 301 (sostituito) Articolo 215 
Articolo 302 (sostituito) Articolo 220 
Articolo 303 (sostituito) Articolo 220 
Articolo 304 (sostituito) Articolo 220 
Articolo 305 (abrogato) 
Articolo 306 Articolo 350 
Articolo 307 Articolo 351 
Articolo 308 Articolo 352 
Articolo 353 
Articolo 309 Articolo 354 
Articolo 310 (spostato) Articolo 217 
Articolo 311 (abrogato) ( 67 ) 
Articolo 299, paragrafo 2, primo comma, e 
paragrafi da 3 a 6 (spostato) 
Articolo 355 
Articolo 312 Articolo 356 
Disposizioni finali 
Articolo 313 Articolo 357 
Articolo 358 
Articolo 314 (abrogato) ( 68 ) 
( 67 ) Sostituito, nella sostanza, dall'articolo 51 del trattato UE. 
( 68 ) Sostituito, nella sostanza, dall'articolo 55 del trattato UE.
IT C 202/388 Gazzetta ufficiale dell’Unione europea 7.6.2016
 
CARTA DEI DIRITTI FONDAMENTALI 
DELL’UNIONE EUROPEA 
(2016/C 202/02)
IT 7.6.2016 Gazzetta ufficiale dell’Unione europea C 202/389
 
Sommario 
Pagina 
PREAMBOLO . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 393 
TITOLO I DIGNITÀ . . . . . . . . . . . . . . . . . . . . . . . . . . . . . . . . . . . . . . . . . . . . . . 394 
TITOLO II LIBERTÀ . . . . . . . . . . . . . . . . . . . . . . . . . . . . . . . . . . . . . . . . . . . . . . 395 
TITOLO III UGUAGLIANZA . . . . . . . . . . . . . . . . . . . . . . . . . . . . . . . . . . . . . . . . 397 
TITOLO IV SOLIDARIETÀ . . . . . . . . . . . . . . . . . . . . . . . . . . . . . . . . . . . . . . . . . . 399 
TITOLO V CITTADINANZA . . . . . . . . . . . . . . . . . . . . . . . . . . . . . . . . . . . . . . . . 401 
TITOLO VI GIUSTIZIA . . . . . . . . . . . . . . . . . . . . . . . . . . . . . . . . . . . . . . . . . . . . 403 
TITOLO VII DISPOSIZIONI GENERALI CHE DISCIPLINANO L’INTERPRETAZIONE E 
L’APPLICAZIONE DELLA CARTA . . . . . . . . . . . . . . . . . . . . . . . . . . . . 404
IT C 202/390 Gazzetta ufficiale dell’Unione europea 7.6.2016
 
CARTA DEI DIRITTI FONDAMENTALI 
DELL’UNIONE EUROPEA
IT 7.6.2016 Gazzetta ufficiale dell’Unione europea C 202/391

 
Il Parlamento europeo, il Consiglio e la Commissione proclamano solennemente quale Carta dei 
diritti fondamentali dell’Unione europea il testo riportato in appresso. 
CARTA DEI DIRITTI FONDAMENTALI DELL’UNIONE EUROPEA 
Preambolo 
I popoli d’Europa, nel creare tra loro un’unione sempre più stretta, hanno deciso di condividere un 
futuro di pace fondato su valori comuni. 
Consapevole del suo patrimonio spirituale e morale, l’Unione si fonda sui valori indivisibili e uni­
versali della dignità umana, della libertà, dell’uguaglianza e della solidarietà; essa si basa sul principio 
della democrazia e sul principio dello Stato di diritto. Pone la persona al centro della sua azione 
istituendo la cittadinanza dell’Unione e creando uno spazio di libertà, sicurezza e giustizia. 
L’Unione contribuisce alla salvaguardia e allo sviluppo di questi valori comuni nel rispetto della 
diversità delle culture e delle tradizioni dei popoli d’Europa, nonché dell’identità nazionale degli Stati 
membri e dell’ordinamento dei loro pubblici poteri a livello nazionale, regionale e locale; essa si 
sforza di promuovere uno sviluppo equilibrato e sostenibile e assicura la libera circolazione delle 
persone, dei servizi, delle merci e dei capitali, nonché la libertà di stabilimento. 
A tal fine è necessario rafforzare la tutela dei diritti fondamentali, alla luce dell’evoluzione della 
società, del progresso sociale e degli sviluppi scientifici e tecnologici, rendendo tali diritti più visibili 
in una Carta. 
La presente Carta riafferma, nel rispetto delle competenze e dei compiti dell’Unione e del principio di 
sussidiarietà, i diritti derivanti in particolare dalle tradizioni costituzionali e dagli obblighi interna­
zionali comuni agli Stati membri, dalla Convenzione europea per la salvaguardia dei Diritti dell’Uomo 
e delle Libertà fondamentali, dalle carte sociali adottate dall’Unione e dal Consiglio d’Europa, nonché 
dalla giurisprudenza della Corte di giustizia dell’Unione europea e da quella della Corte europea dei 
diritti dell’uomo. In tale contesto, la Carta sarà interpretata dai giudici dell’Unione e degli Stati 
membri tenendo in debito conto le spiegazioni elaborate sotto l’autorità del praesidium della Con­
venzione che ha redatto la Carta e aggiornate sotto la responsabilità del praesidium della Conven­
zione europea. 
Il godimento di questi diritti fa sorgere responsabilità e doveri nei confronti degli altri come pure 
della comunità umana e delle generazioni future. 
Pertanto, l’Unione riconosce i diritti, le libertà e i principi enunciati in appresso.
IT 7.6.2016 Gazzetta ufficiale dell’Unione europea C 202/393
 
TITOLO I 
DIGNITÀ 
Articolo 1 
Dignità umana 
La dignità umana è inviolabile. Essa deve essere rispettata e tutelata. 
Articolo 2 
Diritto alla vita 
1. Ogni persona ha diritto alla vita. 
2. Nessuno può essere condannato alla pena di morte, né giustiziato. 
Articolo 3 
Diritto all’integrità della persona 
1. Ogni persona ha diritto alla propria integrità fisica e psichica. 
2. Nell’ambito della medicina e della biologia devono essere in particolare rispettati: 
a) il consenso libero e informato della persona interessata, secondo le modalità definite dalla legge; 
b) il divieto delle pratiche eugenetiche, in particolare di quelle aventi come scopo la selezione delle 
persone; 
c) il divieto di fare del corpo umano e delle sue parti in quanto tali una fonte di lucro; 
d) il divieto della clonazione riproduttiva degli esseri umani. 
Articolo 4 
Proibizione della tortura e delle pene o trattamenti inumani o degradanti 
Nessuno può essere sottoposto a tortura, né a pene o trattamenti inumani o degradanti. 
Articolo 5 
Proibizione della schiavitù e del lavoro forzato 
1. Nessuno può essere tenuto in condizioni di schiavitù o di servitù. 
2. Nessuno può essere costretto a compiere un lavoro forzato o obbligatorio. 
3. È proibita la tratta degli esseri umani.
IT C 202/394 Gazzetta ufficiale dell’Unione europea 7.6.2016
 
TITOLO II 
LIBERTÀ 
Articolo 6 
Diritto alla libertà e alla sicurezza 
Ogni persona ha diritto alla libertà e alla sicurezza. 
Articolo 7 
Rispetto della vita privata e della vita familiare 
Ogni persona ha diritto al rispetto della propria vita privata e familiare, del proprio domicilio e delle 
proprie comunicazioni. 
Articolo 8 
Protezione dei dati di carattere personale 
1. Ogni persona ha diritto alla protezione dei dati di carattere personale che la riguardano. 
2. Tali dati devono essere trattati secondo il principio di lealtà, per finalità determinate e in base al 
consenso della persona interessata o a un altro fondamento legittimo previsto dalla legge. Ogni 
persona ha il diritto di accedere ai dati raccolti che la riguardano e di ottenerne la rettifica. 
3. Il rispetto di tali regole è soggetto al controllo di un’autorità indipendente. 
Articolo 9 
Diritto di sposarsi e di costituire una famiglia 
Il diritto di sposarsi e il diritto di costituire una famiglia sono garantiti secondo le leggi nazionali che 
ne disciplinano l’esercizio. 
Articolo 10 
Libertà di pensiero, di coscienza e di religione 
1. Ogni persona ha diritto alla libertà di pensiero, di coscienza e di religione. Tale diritto include la 
libertà di cambiare religione o convinzione, così come la libertà di manifestare la propria religione o 
la propria convinzione individualmente o collettivamente, in pubblico o in privato, mediante il culto, 
l’insegnamento, le pratiche e l’osservanza dei riti. 
2. Il diritto all’obiezione di coscienza è riconosciuto secondo le leggi nazionali che ne disciplinano 
l’esercizio.
IT 7.6.2016 Gazzetta ufficiale dell’Unione europea C 202/395
 
Articolo 11 
Libertà di espressione e d’informazione 
1. Ogni persona ha diritto alla libertà di espressione. Tale diritto include la libertà di opinione e la 
libertà di ricevere o di comunicare informazioni o idee senza che vi possa essere ingerenza da parte 
delle autorità pubbliche e senza limiti di frontiera. 
2. La libertà dei media e il loro pluralismo sono rispettati. 
Articolo 12 
Libertà di riunione e di associazione 
1. Ogni persona ha diritto alla libertà di riunione pacifica e alla libertà di associazione a tutti i 
livelli, segnatamente in campo politico, sindacale e civico, il che implica il diritto di ogni persona di 
fondare sindacati insieme con altri e di aderirvi per la difesa dei propri interessi. 
2. I partiti politici a livello dell’Unione contribuiscono a esprimere la volontà politica dei cittadini 
dell’Unione. 
Articolo 13 
Libertà delle arti e delle scienze 
Le arti e la ricerca scientifica sono libere. La libertà accademica è rispettata. 
Articolo 14 
Diritto all’istruzione 
1. Ogni persona ha diritto all’istruzione e all’accesso alla formazione professionale e continua. 
2. Questo diritto comporta la facoltà di accedere gratuitamente all’istruzione obbligatoria. 
3. La libertà di creare istituti di insegnamento nel rispetto dei principi democratici, così come il 
diritto dei genitori di provvedere all’educazione e all’istruzione dei loro figli secondo le loro convin­
zioni religiose, filosofiche e pedagogiche, sono rispettati secondo le leggi nazionali che ne discipli­
nano l’esercizio. 
Articolo 15 
Libertà professionale e diritto di lavorare 
1. Ogni persona ha il diritto di lavorare e di esercitare una professione liberamente scelta o 
accettata. 
2. Ogni cittadino dell’Unione ha la libertà di cercare un lavoro, di lavorare, di stabilirsi o di 
prestare servizi in qualunque Stato membro. 
3. I cittadini dei paesi terzi che sono autorizzati a lavorare nel territorio degli Stati membri hanno 
diritto a condizioni di lavoro equivalenti a quelle di cui godono i cittadini dell’Unione.
IT C 202/396 Gazzetta ufficiale dell’Unione europea 7.6.2016
 
Articolo 16 
Libertà d’impresa 
È riconosciuta la libertà d’impresa, conformemente al diritto dell’Unione e alle legislazioni e prassi 
nazionali. 
Articolo 17 
Diritto di proprietà 
1. Ogni persona ha il diritto di godere della proprietà dei beni che ha acquisito legalmente, di 
usarli, di disporne e di lasciarli in eredità. Nessuna persona può essere privata della proprietà se non 
per causa di pubblico interesse, nei casi e nei modi previsti dalla legge e contro il pagamento in 
tempo utile di una giusta indennità per la perdita della stessa. L’uso dei beni può essere regolato dalla 
legge nei limiti imposti dall’interesse generale. 
2. La proprietà intellettuale è protetta. 
Articolo 18 
Diritto di asilo 
Il diritto di asilo è garantito nel rispetto delle norme stabilite dalla convenzione di Ginevra del 
28 luglio 1951 e dal protocollo del 31 gennaio 1967, relativi allo status dei rifugiati, e a norma 
del trattato sull’Unione europea e del trattato sul funzionamento dell’Unione europea (in appresso 
denominati "i trattati"). 
Articolo 19 
Protezione in caso di allontanamento, di espulsione e di estradizione 
1. Le espulsioni collettive sono vietate. 
2. Nessuno può essere allontanato, espulso o estradato verso uno Stato in cui esiste un rischio 
serio di essere sottoposto alla pena di morte, alla tortura o ad altre pene o trattamenti inumani o 
degradanti. 
TITOLO III 
UGUAGLIANZA 
Articolo 20 
Uguaglianza davanti alla legge 
Tutte le persone sono uguali davanti alla legge.
IT 7.6.2016 Gazzetta ufficiale dell’Unione europea C 202/397
 
Articolo 21 
Non discriminazione 
1. È vietata qualsiasi forma di discriminazione fondata, in particolare, sul sesso, la razza, il colore 
della pelle o l’origine etnica o sociale, le caratteristiche genetiche, la lingua, la religione o le convin­
zioni personali, le opinioni politiche o di qualsiasi altra natura, l’appartenenza ad una minoranza 
nazionale, il patrimonio, la nascita, la disabilità, l’età o l’orientamento sessuale. 
2. Nell’ambito d’applicazione dei trattati e fatte salve disposizioni specifiche in essi contenute, è 
vietata qualsiasi discriminazione in base alla nazionalità. 
Articolo 22 
Diversità culturale, religiosa e linguistica 
L’Unione rispetta la diversità culturale, religiosa e linguistica. 
Articolo 23 
Parità tra donne e uomini 
La parità tra donne e uomini deve essere assicurata in tutti i campi, compreso in materia di 
occupazione, di lavoro e di retribuzione. 
Il principio della parità non osta al mantenimento o all’adozione di misure che prevedano vantaggi 
specifici a favore del sesso sottorappresentato. 
Articolo 24 
Diritti del minore 
1. I minori hanno diritto alla protezione e alle cure necessarie per il loro benessere. Essi possono 
esprimere liberamente la propria opinione. Questa viene presa in considerazione sulle questioni che li 
riguardano in funzione della loro età e della loro maturità. 
2. In tutti gli atti relativi ai minori, siano essi compiuti da autorità pubbliche o da istituzioni 
private, l’interesse superiore del minore deve essere considerato preminente. 
3. Il minore ha diritto di intrattenere regolarmente relazioni personali e contatti diretti con i due 
genitori, salvo qualora ciò sia contrario al suo interesse. 
Articolo 25 
Diritti degli anziani 
L’Unione riconosce e rispetta il diritto degli anziani di condurre una vita dignitosa e indipendente e di 
partecipare alla vita sociale e culturale.
IT C 202/398 Gazzetta ufficiale dell’Unione europea 7.6.2016
 
Articolo 26 
Inserimento delle persone con disabilità 
L’Unione riconosce e rispetta il diritto delle persone con disabilità di beneficiare di misure intese a 
garantirne l’autonomia, l’inserimento sociale e professionale e la partecipazione alla vita della comu­
nità. 
TITOLO IV 
SOLIDARIETÀ 
Articolo 27 
Diritto dei lavoratori all’informazione e alla consultazione nell’ambito dell’impresa 
Ai lavoratori o ai loro rappresentanti devono essere garantite, ai livelli appropriati, l’informazione e la 
consultazione in tempo utile nei casi e alle condizioni previsti dal diritto dell’Unione e dalle legi­
slazioni e prassi nazionali. 
Articolo 28 
Diritto di negoziazione e di azioni collettive 
I lavoratori e i datori di lavoro, o le rispettive organizzazioni, hanno, conformemente al diritto 
dell’Unione e alle legislazioni e prassi nazionali, il diritto di negoziare e di concludere contratti 
collettivi, ai livelli appropriati, e di ricorrere, in caso di conflitti di interessi, ad azioni collettive 
per la difesa dei loro interessi, compreso lo sciopero. 
Articolo 29 
Diritto di accesso ai servizi di collocamento 
Ogni persona ha il diritto di accedere a un servizio di collocamento gratuito. 
Articolo 30 
Tutela in caso di licenziamento ingiustificato 
Ogni lavoratore ha il diritto alla tutela contro ogni licenziamento ingiustificato, conformemente al 
diritto dell’Unione e alle legislazioni e prassi nazionali. 
Articolo 31 
Condizioni di lavoro giuste ed eque 
1. Ogni lavoratore ha diritto a condizioni di lavoro sane, sicure e dignitose. 
2. Ogni lavoratore ha diritto a una limitazione della durata massima del lavoro, a periodi di riposo 
giornalieri e settimanali e a ferie annuali retribuite.
IT 7.6.2016 Gazzetta ufficiale dell’Unione europea C 202/399
 
Articolo 32 
Divieto del lavoro minorile e protezione dei giovani sul luogo di lavoro 
Il lavoro minorile è vietato. L’età minima per l’ammissione al lavoro non può essere inferiore all’età 
in cui termina la scuola dell’obbligo, fatte salve le norme più favorevoli ai giovani ed eccettuate 
deroghe limitate. 
I giovani ammessi al lavoro devono beneficiare di condizioni di lavoro appropriate alla loro età ed 
essere protetti contro lo sfruttamento economico o contro ogni lavoro che possa minarne la sicu­
rezza, la salute, lo sviluppo fisico, psichico, morale o sociale o che possa mettere a rischio la loro 
istruzione. 
Articolo 33 
Vita familiare e vita professionale 
1. È garantita la protezione della famiglia sul piano giuridico, economico e sociale. 
2. Al fine di poter conciliare vita familiare e vita professionale, ogni persona ha il diritto di essere 
tutelata contro il licenziamento per un motivo legato alla maternità e il diritto a un congedo di 
maternità retribuito e a un congedo parentale dopo la nascita o l’adozione di un figlio. 
Articolo 34 
Sicurezza sociale e assistenza sociale 
1. L’Unione riconosce e rispetta il diritto di accesso alle prestazioni di sicurezza sociale e ai servizi 
sociali che assicurano protezione in casi quali la maternità, la malattia, gli infortuni sul lavoro, la 
dipendenza o la vecchiaia, oltre che in caso di perdita del posto di lavoro, secondo le modalità 
stabilite dal diritto dell’Unione e le legislazioni e prassi nazionali. 
2. Ogni persona che risieda o si sposti legalmente all’interno dell’Unione ha diritto alle prestazioni 
di sicurezza sociale e ai benefici sociali, conformemente al diritto dell’Unione e alle legislazioni e 
prassi nazionali. 
3. Al fine di lottare contro l’esclusione sociale e la povertà, l’Unione riconosce e rispetta il diritto 
all’assistenza sociale e all’assistenza abitativa volte a garantire un’esistenza dignitosa a tutti coloro che 
non dispongano di risorse sufficienti, secondo le modalità stabilite dal diritto dell’Unione e le legi­
slazioni e prassi nazionali. 
Articolo 35 
Protezione della salute 
Ogni persona ha il diritto di accedere alla prevenzione sanitaria e di ottenere cure mediche alle 
condizioni stabilite dalle legislazioni e prassi nazionali. Nella definizione e nell’attuazione di tutte le 
politiche ed attività dell’Unione è garantito un livello elevato di protezione della salute umana.
IT C 202/400 Gazzetta ufficiale dell’Unione europea 7.6.2016
 
Articolo 36 
Accesso ai servizi d’interesse economico generale 
Al fine di promuovere la coesione sociale e territoriale dell’Unione, questa riconosce e rispetta 
l’accesso ai servizi d’interesse economico generale quale previsto dalle legislazioni e prassi nazionali, 
conformemente ai trattati. 
Articolo 37 
Tutela dell’ambiente 
Un livello elevato di tutela dell’ambiente e il miglioramento della sua qualità devono essere integrati 
nelle politiche dell’Unione e garantiti conformemente al principio dello sviluppo sostenibile. 
Articolo 38 
Protezione dei consumatori 
Nelle politiche dell’Unione è garantito un livello elevato di protezione dei consumatori. 
TITOLO V 
CITTADINANZA 
Articolo 39 
Diritto di voto e di eleggibilità alle elezioni del Parlamento europeo 
1. Ogni cittadino dell’Unione ha il diritto di voto e di eleggibilità alle elezioni del Parlamento 
europeo nello Stato membro in cui risiede, alle stesse condizioni dei cittadini di detto Stato. 
2. I membri del Parlamento europeo sono eletti a suffragio universale diretto, libero e segreto. 
Articolo 40 
Diritto di voto e di eleggibilità alle elezioni comunali 
Ogni cittadino dell’Unione ha il diritto di voto e di eleggibilità alle elezioni comunali nello Stato 
membro in cui risiede, alle stesse condizioni dei cittadini di detto Stato. 
Articolo 41 
Diritto ad una buona amministrazione 
1. Ogni persona ha diritto a che le questioni che la riguardano siano trattate in modo imparziale 
ed equo ed entro un termine ragionevole dalle istituzioni, organi e organismi dell’Unione.
IT 7.6.2016 Gazzetta ufficiale dell’Unione europea C 202/401
 
2. Tale diritto comprende in particolare: 
a) il diritto di ogni persona di essere ascoltata prima che nei suoi confronti venga adottato un 
provvedimento individuale che le rechi pregiudizio; 
b) il diritto di ogni persona di accedere al fascicolo che la riguarda, nel rispetto dei legittimi interessi 
della riservatezza e del segreto professionale e commerciale; 
c) l’obbligo per l’amministrazione di motivare le proprie decisioni. 
3. Ogni persona ha diritto al risarcimento da parte dell’Unione dei danni cagionati dalle sue 
istituzioni o dai suoi agenti nell’esercizio delle loro funzioni, conformemente ai principi generali 
comuni agli ordinamenti degli Stati membri. 
4. Ogni persona può rivolgersi alle istituzioni dell’Unione in una delle lingue dei trattati e deve 
ricevere una risposta nella stessa lingua. 
Articolo 42 
Diritto d’accesso ai documenti 
Ogni cittadino dell’Unione nonché ogni persona fisica o giuridica che risieda o abbia la sede sociale 
in uno Stato membro ha il diritto di accedere ai documenti delle istituzioni, organi e organismi 
dell’Unione, a prescindere dal loro supporto. 
Articolo 43 
Mediatore europeo 
Ogni cittadino dell’Unione nonché ogni persona fisica o giuridica che risieda o abbia la sede sociale 
in uno Stato membro ha il diritto di sottoporre al mediatore europeo casi di cattiva amministrazione 
nell’azione delle istituzioni, organi o organismi dell’Unione, salvo la Corte di giustizia dell’Unione 
europea nell’esercizio delle sue funzioni giurisdizionali. 
Articolo 44 
Diritto di petizione 
Ogni cittadino dell’Unione nonché ogni persona fisica o giuridica che risieda o abbia la sede sociale 
in uno Stato membro ha il diritto di presentare una petizione al Parlamento europeo. 
Articolo 45 
Libertà di circolazione e di soggiorno 
1. Ogni cittadino dell’Unione ha il diritto di circolare e di soggiornare liberamente nel territorio 
degli Stati membri. 
2. La libertà di circolazione e di soggiorno può essere accordata, conformemente ai trattati, ai 
cittadini dei paesi terzi che risiedono legalmente nel territorio di uno Stato membro.
IT C 202/402 Gazzetta ufficiale dell’Unione europea 7.6.2016
 
Articolo 46 
Tutela diplomatica e consolare 
Ogni cittadino dell’Unione gode, nel territorio di un paese terzo nel quale lo Stato membro di cui ha 
la cittadinanza non è rappresentato, della tutela delle autorità diplomatiche e consolari di qualsiasi 
Stato membro, alle stesse condizioni dei cittadini di detto Stato. 
TITOLO VI 
GIUSTIZIA 
Articolo 47 
Diritto a un ricorso effettivo e a un giudice imparziale 
Ogni persona i cui diritti e le cui libertà garantiti dal diritto dell’Unione siano stati violati ha diritto a 
un ricorso effettivo dinanzi a un giudice, nel rispetto delle condizioni previste nel presente articolo. 
Ogni persona ha diritto a che la sua causa sia esaminata equamente, pubblicamente ed entro un 
termine ragionevole da un giudice indipendente e imparziale, precostituito per legge. Ogni persona 
ha la facoltà di farsi consigliare, difendere e rappresentare. 
A coloro che non dispongono di mezzi sufficienti è concesso il patrocinio a spese dello Stato, 
qualora ciò sia necessario per assicurare un accesso effettivo alla giustizia. 
Articolo 48 
Presunzione di innocenza e diritti della difesa 
1. Ogni imputato è considerato innocente fino a quando la sua colpevolezza non sia stata 
legalmente provata. 
2. Il rispetto dei diritti della difesa è garantito ad ogni imputato. 
Articolo 49 
Principi della legalità e della proporzionalità dei reati e delle pene 
1. Nessuno può essere condannato per un’azione o un’omissione che, al momento in cui è stata 
commessa, non costituiva reato secondo il diritto interno o il diritto internazionale. Parimenti, non 
può essere inflitta una pena più grave di quella applicabile al momento in cui il reato è stato 
commesso. Se, successivamente alla commissione del reato, la legge prevede l’applicazione di una 
pena più lieve, occorre applicare quest’ultima. 
2. Il presente articolo non osta al giudizio e alla condanna di una persona colpevole di un’azione 
o di un’omissione che, al momento in cui è stata commessa, costituiva un crimine secondo i principi 
generali riconosciuti da tutte le nazioni. 
3. Le pene inflitte non devono essere sproporzionate rispetto al reato.
IT 7.6.2016 Gazzetta ufficiale dell’Unione europea C 202/403
 
Articolo 50 
Diritto di non essere giudicato o punito due volte per lo stesso reato 
Nessuno può essere perseguito o condannato per un reato per il quale è già stato assolto o 
condannato nell’Unione a seguito di una sentenza penale definitiva conformemente alla legge. 
TITOLO VII 
DISPOSIZIONI GENERALI CHE DISCIPLINANO L’INTERPRETAZIONE E L’APPLICAZIONE DELLA CARTA 
Articolo 51 
Ambito di applicazione 
1. Le disposizioni della presente Carta si applicano alle istituzioni, organi e organismi dell’Unione 
nel rispetto del principio di sussidiarietà, come pure agli Stati membri esclusivamente nell’attuazione 
del diritto dell’Unione. Pertanto, i suddetti soggetti rispettano i diritti, osservano i principi e ne 
promuovono l’applicazione secondo le rispettive competenze e nel rispetto dei limiti delle compe­
tenze conferite all’Unione nei trattati. 
2. La presente Carta non estende l’ambito di applicazione del diritto dell’Unione al di là delle 
competenze dell’Unione, né introduce competenze nuove o compiti nuovi per l’Unione, né modifica 
le competenze e i compiti definiti nei trattati. 
Articolo 52 
Portata e interpretazione dei diritti e dei principi 
1. Eventuali limitazioni all’esercizio dei diritti e delle libertà riconosciuti dalla presente Carta 
devono essere previste dalla legge e rispettare il contenuto essenziale di detti diritti e libertà. Nel 
rispetto del principio di proporzionalità, possono essere apportate limitazioni solo laddove siano 
necessarie e rispondano effettivamente a finalità di interesse generale riconosciute dall’Unione o 
all’esigenza di proteggere i diritti e le libertà altrui. 
2. I diritti riconosciuti dalla presente Carta per i quali i trattati prevedono disposizioni si esercitano 
alle condizioni e nei limiti dagli stessi definiti. 
3. Laddove la presente Carta contenga diritti corrispondenti a quelli garantiti dalla Convenzione 
europea per la salvaguardia dei Diritti dell’Uomo e delle Libertà fondamentali, il significato e la 
portata degli stessi sono uguali a quelli conferiti dalla suddetta convenzione. La presente disposizione 
non preclude che il diritto dell’Unione conceda una protezione più estesa. 
4. Laddove la presente Carta riconosca i diritti fondamentali quali risultano dalle tradizioni co­
stituzionali comuni agli Stati membri, tali diritti sono interpretati in armonia con dette tradizioni.
IT C 202/404 Gazzetta ufficiale dell’Unione europea 7.6.2016
 
5. Le disposizioni della presente Carta che contengono dei principi possono essere attuate da atti 
legislativi e esecutivi adottati da istituzioni, organi e organismi dell’Unione e da atti di Stati membri 
allorché essi danno attuazione al diritto dell’Unione, nell’esercizio delle loro rispettive competenze. 
Esse possono essere invocate dinanzi a un giudice solo ai fini dell’interpretazione e del controllo di 
legalità di detti atti. 
6. Si tiene pienamente conto delle legislazioni e prassi nazionali, come specificato nella presente 
Carta. 
7. I giudici dell’Unione e degli Stati membri tengono nel debito conto le spiegazioni elaborate al 
fine di fornire orientamenti per l’interpretazione della presente Carta. 
Articolo 53 
Livello di protezione 
Nessuna disposizione della presente Carta deve essere interpretata come limitativa o lesiva dei diritti 
dell’uomo e delle libertà fondamentali riconosciuti, nel rispettivo ambito di applicazione, dal diritto 
dell’Unione, dal diritto internazionale, dalle convenzioni internazionali delle quali l’Unione o tutti gli 
Stati membri sono parti, in particolare dalla Convenzione europea per la salvaguardia dei Diritti 
dell’Uomo e delle Libertà fondamentali, e dalle costituzioni degli Stati membri. 
Articolo 54 
Divieto dell’abuso di diritto 
Nessuna disposizione della presente Carta deve essere interpretata nel senso di comportare il diritto di 
esercitare un’attività o compiere un atto che miri a distruggere diritti o libertà riconosciuti nella 
presente Carta o a imporre a tali diritti e libertà limitazioni più ampie di quelle previste dalla presente 
Carta. 
* 
* * 
Il testo di cui sopra riprende, adattandola, la Carta proclamata il 7 dicembre 2000 e la sostituirà a 
decorrere dall’entrata in vigore del trattato di Lisbona.
IT 7.6.2016 Gazzetta ufficiale dell’Unione europea C 202/405




 ISSN 1977-0944 (edizione elettronica) 
ISSN 1725-2466 (edizione cartacea) 
IT
